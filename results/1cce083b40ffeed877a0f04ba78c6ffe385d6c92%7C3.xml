<edition><articles><article><jaar>2009</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/2009</searchword><id>8135</id><udhid>UDH:TvAR/8135</udhid><titel>Albert Dun/Leonardus Henricus Johannes Vos (TvAR 2009/5504,5505,5506,5507,5508,5509,5510,5511,5512,5513,5514,5515,5516,5517)</titel><searchwords><searchword>TvAR 4/2009</searchword><searchword>TvAR 2009/5504</searchword><searchword>TvAR 2009/5505</searchword><searchword>TvAR 2009/5506</searchword><searchword>TvAR 2009/5507</searchword><searchword>TvAR 2009/5508</searchword><searchword>TvAR 2009/5509</searchword><searchword>TvAR 2009/5510</searchword><searchword>TvAR 2009/5511</searchword><searchword>TvAR 2009/5512</searchword><searchword>TvAR 2009/5513</searchword><searchword>TvAR 2009/5514</searchword><searchword>TvAR 2009/5515</searchword><searchword>TvAR 2009/5516</searchword><searchword>TvAR 2009/5517</searchword><searchword>UDH:TvAR/8135</searchword></searchwords><attachments><attachment><name>TvAR-4-2009-Rechtspraak.pdf</name><extention>pdf</extention><url>https://denhollander.info/download/7349/ci</url></attachment></attachments><inleiding>Pacht&#13;
Vordering tot vastlegging pachtovereenkomst. Vordering afgewezen.&#13;
De tussen partijen overeengekomen constructie&#13;
met betrekking tot het gebruik van de gronden door akkerbouwer/&#13;
loonwerker Dun en eigenaar Vos kan niet worden&#13;
gekwalificeerd als een pachtovereenkomst. Dun niet geslaagd&#13;
in het door hem te leveren bewijs.</inleiding><content>1. Het geding in eerste aanleg&#13;
Voor het geding in eerste aanleg verwijst het hof naar de inhoud&#13;
van de vonnissen van 9 november 2005 en 13 juni&#13;
2007, die de pachtkamer van de rechtbank Groningen, sector&#13;
kanton, locatie Groningen, tussen appellant (hierna ook&#13;
te noemen: Dun) als eiser en geïntimeerde (hierna ook te&#13;
noemen: Vos) als gedaagde heeft gewezen. Van genoemde&#13;
vonnissen is een fotokopie aan dit arrest gehecht.&#13;
2. Het geding in hoger beroep&#13;
2.1. Dun heeft bij exploot van 11 juli 2007 aan Vos aangezegd&#13;
van genoemde vonnissen in hoger beroep te&#13;
komen, met dagvaarding van Vos voor dit hof.&#13;
2.2. Bij memorie van grieven heeft Dun vijftien grieven&#13;
tegen de bestreden vonnissen aangevoerd en toegelicht,&#13;
heeft hij bewijs aangeboden, en heeft hij geconcludeerd&#13;
dat het hof de bestreden vonnissen zal vernietigen&#13;
voor zover zijn vorderingen niet volledig zijn&#13;
toegewezen en, opnieuw recht doende, zijn vorderingen&#13;
alsnog volledig zal toewijzen, met veroordeling&#13;
van Vos in de kosten van beide instantiën.&#13;
2.3. Bij memorie van antwoord heeft Vos de grieven bestreden&#13;
en verweer gevoerd, heeft hij bewijs aangeboden,&#13;
en heeft hij geconcludeerd dat het hof de bestreden&#13;
vonnissen zal bevestigen en de daartegen door&#13;
Dun aangevoerde grieven ongegrond zal verklaren,&#13;
met veroordeling van Dun in de kosten van het geding.&#13;
2.4. Ter zitting van het hof van 6 oktober 2008 hebben&#13;
partijen de zaak doen bepleiten, Dun door mr. A.J.&#13;
Boonstra, advocaat te Groningen, en Vos door mr.&#13;
G.J. Niezink, eveneens advocaat te Groningen; beiden&#13;
hebben daarbij pleitnotities in het geding gebracht.&#13;
2.5. Vervolgens hebben partijen de stukken voor het wijzen&#13;
van arrest aan het hof overgelegd.&#13;
3. De vaststaande feiten&#13;
3.1. Tussen partijen staan in hoger beroep, als enerzijds&#13;
gesteld en anderzijds erkend dan wel niet of onvoldoende&#13;
weersproken en op grond van de in zoverre&#13;
niet bestreden inhoud van overgelegde producties, de&#13;
navolgende feiten vast.&#13;
3.2. Vos is eigenaar van (A) de gronden als vermeld onder&#13;
2 tot en met 4 in de akte wijziging en vermeerdering&#13;
van eis van 29 juni 2005, van (B) de schuur als vermeld&#13;
onder 5 van die akte (zijnde een aardappelschuur&#13;
en werktuigenloods) en is van 1993 tot 1998&#13;
bovendien eigenaar geweest van (C) de gronden als&#13;
vermeld onder 1 van die akte, alles gelegen in de kadastrale&#13;
gemeenten Onstwedde, Wedde en Oude Pekela.&#13;
3.3. Vos heeft de gronden sub A verpacht aan de besloten&#13;
vennootschap met beperkte aansprakelijkheid L. Vos&#13;
Landbouwbedrijf B.V. (hierna: Vos Landbouw), gevestigd&#13;
te Sint- Oedenrode. De pachtovereenkomst is&#13;
goedgekeurd door de grondkamer.&#13;
3.4. Vos is directeur van genoemde vennootschap. Vos&#13;
Landbouw exploiteert in Sint- Oedenrode een varkensbedrijf.&#13;
Dun exploiteert onder meer een akkerbouwbedrijf&#13;
en een loonbedrijf.&#13;
3.5. Vanaf 1992 heeft Dun werkzaamheden uitgevoerd op&#13;
de gronden sub A en C.&#13;
3.6. Een door partijen ondertekende overeenkomst van 15&#13;
januari 1997 vermeldt Vos als eigenaar en Dun als loonwerker. De tekst van de akte spreekt van een&#13;
‘overeenkomst… inzake percelen grond welke in opdracht&#13;
van de eigenaar door de loonwerker zullen&#13;
worden bewerkt, de gewassen en de oogst worden verzorgd&#13;
en afgezet’. De overeenkomst vermeldt verder:&#13;
‘Terzake daarvan zijn partijen het volgende overeengekomen:&#13;
a. De percelen grond worden in poolverband geëxploiteerd.&#13;
b. Deze overeenkomst voor 5 jaren wordt aangegaan&#13;
met 31-12-2001 als einddatum, waarna partijen&#13;
nader overleg voeren over de voortzetting.&#13;
c. Bij vervreemding van de grond dient in overleg met&#13;
de loonwerker voor een vervanger worden gezorgd.&#13;
d. De mestrechten zijn en blijven van de eigenaar.&#13;
e. De geldelijke opbrengst van de oogst wordt in december&#13;
van elk jaar verrekend.&#13;
f. In verband met leveringsplicht zal de helft van de&#13;
totale oppervlakte van het bedrijf bestemd zijn voor&#13;
de aardappelenteelt.&#13;
g. De eigenaar stelt in overleg met de loonwerker het&#13;
bouwplan op.&#13;
h. De te telen gewassen worden door de loonwerker&#13;
voorgefinancierd.&#13;
i. Het verzorgen van de landerijen zal door de loonwerker&#13;
worden gedaan, zoals van een goed huisvader&#13;
mag worden verwacht.&#13;
j. De geldelijke opbrengst voor de eigenaar voor de&#13;
eerste vijf jaar van de geteelde gewassen wordt na verrekening&#13;
begroot op ƒ 1.400,- /ha.&#13;
k. Op de in opdracht geteelde gewassen zijn de&#13;
BOVAL tarieven voor het Veenkoloniale gebied&#13;
minus 25% van toepassing.&#13;
l. De in opdracht geteelde gewassen zullen worden geteeld&#13;
in overleg met Dienst Landbouw Voorlichting.&#13;
m. De grondonderzoeken welke gepleegd worden zijn&#13;
t.b.v. de aardappelteelt.&#13;
n. De braakvergunning ad ƒ /ha is in het geheel voor&#13;
de eigenaar waarna verrekening plaats vindt. (Oogstjaar)&#13;
o. De aandelen Avebe komen bij beëindiging van de&#13;
overeenkomst toe aan eigenaar voor de dan geldende&#13;
verkeerswaarde (½ aandeel / ha).’&#13;
3.7. In 2004 heeft Vos de overeenkomst opgezegd. Dun&#13;
heeft zich vervolgens op het standpunt gesteld dat&#13;
sprake is van een pachtovereenkomst.&#13;
3.8. Op vordering van Vos Landbouw is Dun bij uitvoerbaar&#13;
bij voorraad verklaard vonnis van de voorzieningenrechter&#13;
van de rechtbank Groningen van 19 november&#13;
2004 veroordeeld om het landbouwareaal ter&#13;
zake waarvan hij pachtrechten claimt ter vrije beschikking&#13;
te stellen c.q. te laten van Vos Landbouw en&#13;
zich te onthouden van enige inbreuk op de belangen&#13;
van Vos Landbouw of bewerkingshandelingen te plegen&#13;
op deze grond of zich anderszins daarop te begeven,&#13;
zolang niet door de pachtrechter bij gewijsde zal&#13;
zijn vastgesteld dat Dun ter zake van de exploitatie&#13;
van deze grond enig recht toekomt, een en ander op&#13;
straffe van een dwangsom.&#13;
4. De motivering van de beslissing in hoger beroep&#13;
4.1. In dit geding vordert Dun vastlegging van pachtovereenkomsten&#13;
met betrekking tot de gronden als vermeld&#13;
onder 3.2 sub A en C en de schuur sub B. Vos&#13;
heeft de pachtovereenkomst met betrekking tot de&#13;
aardappelschuur en werktuigenloods sub B erkend.&#13;
Na bewijslevering heeft de pachtkamer in eerste aanleg&#13;
een pachtovereenkomst met betrekking tot de&#13;
aardappelschuur en werktuigenloods vastgelegd en&#13;
voor het overige de vorderingen van Dun afgewezen.&#13;
Tegen dit laatste richten zich de grieven. Het hof zal&#13;
de grieven zoveel mogelijk gezamenlijk bespreken.&#13;
4.2. Per 1 september 2007 is met de art. 7:311 e.v. Burgerlijk&#13;
Wetboek een nieuwe wettelijke regeling van de&#13;
pacht in werking getreden en is de Pachtwet vervallen.&#13;
Omdat tussen oud en nieuw recht geen voor de&#13;
onderhavige zaak relevant verschil bestaat, behoeft de&#13;
vraag welk recht volgens het overgangsrecht van toepassing&#13;
is, geen bespreking.&#13;
4.3. Met grief I beklaagt Dun zich erover dat de pachtkamer&#13;
in eerste aanleg hem bewijs heeft opgedragen en&#13;
niet aanstonds zijn vorderingen heeft toegewezen. De&#13;
grief faalt omdat Vos de stellingen van Dun, met uitzondering&#13;
van die met betrekking tot de aardappelschuur&#13;
en werktuigenloods, gemotiveerd heeft betwist.&#13;
4.4. De grieven II tot en met XIII zien op de waardering&#13;
van het bewijs. Voor de waardering van het bewijs&#13;
acht het hof het volgende van bijzondere betekenis.&#13;
4.5. Vos had onbetwist de gronden zelf ten behoeve van de&#13;
varkenshouderij van Vos Landbouw nodig in verband&#13;
met de toepasselijke mestwetgeving. Vos heeft de&#13;
gronden daar toe ook gebruikt. Hij heeft op zijn&#13;
gronden in de provincie Groningen een mestsilo laten&#13;
bouwen, heeft op zijn bedrijf in Sint-Oedenrode geproduceerde&#13;
mest naar Groningen laten vervoeren en&#13;
heeft die mest door Dun daar laten uitrijden. Dat&#13;
Dun (zoals hij naar aanleiding van vragen van het hof&#13;
ter gelegenheid van de pleidooizitting heeft verklaard)&#13;
de van de varkenshouderij van Vos Landbouw afkomstige&#13;
mest niet steeds juist op de grond van Vos heeft&#13;
uitgereden, omdat hij tegelijk ook van derden afkomstige&#13;
mest uitreed over diverse percelen in de omgeving&#13;
van de aan Vos toebehorende gronden, doet&#13;
daaraan niet wezenlijk af.&#13;
4.6. Ook afgezien van het voorgaande heeft Vos klaarblijkelijk&#13;
beoogd de gronden zelf (via Vos Landbouw) ter&#13;
uitoefening van de landbouw te exploiteren. Ten behoeve&#13;
van de akkerbouw heeft hij bietenquotum verworven&#13;
en aandelen Avebe. Weliswaar heeft Vos vervolgens&#13;
zijn aandelen Avebe op naam van Dun doen&#13;
overschrijven, maar hij heeft daarvoor (op vragen van&#13;
het hof ter gelegenheid van de pleidooizitting) de aannemelijke&#13;
verklaring gegeven dat hij dit op praktische&#13;
gronden heeft gedaan (volgens zijn stellingen verkocht&#13;
Vos de aardappelen ieder jaar aan Dun) en met&#13;
het beding dat de aandelen na beëindiging van de relatie&#13;
met Dun naar hem zouden terugkeren. Dun&#13;
heeft bij dezelfde gelegenheid erkend dat de aandelen&#13;
inmiddels weer op naam van Vos staan.&#13;
4.7. Met het voorgaande is in overeenstemming dat Vos de&#13;
gronden bij gelegenheid van de meitelling opgaf als&#13;
bij Vos Landbouw in gebruik; Dun heeft de gronden&#13;
niet opgegeven.&#13;
4.8. Volgens de stellingen van Vos heeft hij aan Dun sinds&#13;
1992 loonwerk opgedragen en verkocht hij jaarlijks in&#13;
de herfst de op dat moment nog niet geoogste vruchten&#13;
aan Dun. Volgens Vos stelde hij zelf het bouwplan&#13;
vast, zij het ook naar aanleiding van het advies van&#13;
Dun. Dun stelt dit laatste anders voor – volgens hem&#13;
stelde hij in feite zelf het bouwplan vast – maar concrete&#13;
feiten of omstandigheden waaruit het gelijk van&#13;
Dun zou kunnen volgen, zijn niet komen vast te staan.&#13;
Volgens Vos kwam hij regelmatig in Groningen en&#13;
nam hij dan de situatie op de gronden in ogenschouw.&#13;
Dun erkent dat Vos regelmatig in Groningen kwam,&#13;
zij het ook dat dit volgens hem andere redenen had.&#13;
4.9. Volgens Vos heeft Dun hem in 1997 gezegd dat er ten&#13;
behoeve van de bank iets op papier moest komen te&#13;
staan en heeft hij de onder 3.6 bedoelde overeenkomst&#13;
uit welwillendheid ondertekend, hoewel diverse&#13;
van de bepalingen van die overeenkomst geen&#13;
juiste weergave boden van de relatie met Dun. Dit&#13;
laatste stemt in zoverre met het standpunt van Dun&#13;
overeen dat deze (op vragen van het hof ter gelegenheid&#13;
van de pleidooizitting) heeft verklaard dat de&#13;
overeenkomst in 1997 geen verandering bracht in de&#13;
wijze waarop partijen sinds 1992 met elkaar samenwerkten.&#13;
4.10. Tegen de achtergrond van het vorenstaande en in verband&#13;
met de omstandigheid dat de bewijslast op Dun&#13;
rust, zijn de feiten en omstandigheden waarop Dun&#13;
zich beroept en waaromtrent de getuigen hebben verklaard,&#13;
ook in onderling verband beschouwd, van onvoldoende&#13;
gewicht om te kunnen aannemen dat Vos&#13;
de gronden ter uitoefening van de landbouw aan Dun&#13;
in gebruik heeft verstrekt.&#13;
4.11. Met name acht het hof ook onvoldoende dat de jaarlijkse&#13;
verrekening tussen partijen in ieder geval vanaf&#13;
1998 steeds bij benadering leidde tot een zelfde door&#13;
Dun aan Vos te betalen bedrag, volgens Dun&#13;
ƒ 1.400,-. Het staat niet vast dat dit berustte op een&#13;
door partijen gemaakte afspraak. De onder 3.6 vermelde&#13;
overeenkomst onder j spreekt niet van een&#13;
vaste prijs, maar slechts van een begrote opbrengst&#13;
van ƒ 1.400,-. In de berekening in het handschrift&#13;
van Vos (overgelegd als productie 2 bij conclusie van&#13;
repliek) – op welke berekening Dun zich mede beroept&#13;
en waarvan hij ter gelegenheid van de pleidooizitting&#13;
heeft verklaard dat hij ieder jaar een dergelijke&#13;
berekening van Vos ontving en dat naar aanleiding&#13;
daarvan verrekening plaatsvond – komt het bedrag&#13;
van ƒ 1.400,- niet voor, maar een bedrag van&#13;
ƒ 1.250,-. Het bestaan van een afspraak tussen partijen&#13;
omtrent een vaste prijs valt ook niet uit de getuigenverklaringen&#13;
van Oosterling en Speelman af te leiden.&#13;
De bewijsmiddelen laten de mogelijkheid open&#13;
dat het toerekenen naar een eindbedrag waarover&#13;
Oosterling heeft verklaard, berustte op een eenzijdige&#13;
gedragslijn van Dun.&#13;
4.12. Geen wezenlijk gewicht in de schaal legt hetgeen de&#13;
getuige Oldenziel heeft verklaard omtrent de achtergronden&#13;
van de door hem opgestelde ‘standaardovereenkomst’,&#13;
waarvan de tekst – naar het hof begrijpt –&#13;
grotendeels overeenstemt met die van de onder 3.6&#13;
bedoelde overeenkomst. Gelet op het standpunt van&#13;
ook Dun dat laatstbedoelde overeenkomst geen wijziging&#13;
bracht in de wijze van samenwerking zoals die&#13;
vanaf 1992 tussen partijen bestond, kan deze tekstuele&#13;
overeenstemming immers niet bepalend zijn voor&#13;
hetgeen Dun en Vos over en weer redelijkerwijs&#13;
mochten verwachten. Daar komt nog bij dat Oldenziel&#13;
heeft verklaard dat er ook verschillen bestaan tussen&#13;
het door hem opgestelde model en de onder 3.6&#13;
bedoelde overeenkomst. Met name het door hem aangeduide&#13;
verschil in de tekst van de bepaling sub j&#13;
(‘vastgesteld’ in plaats van ‘begroot’) is van belang.&#13;
4.13. Evenmin een voldoende aanwijzing voor het bestaan&#13;
van een pachtovereenkomst acht het hof dat verrekening&#13;
ook in 1998 tot een betaling van Dun aan Vos&#13;
heeft geleid, hoewel de oogst was mislukt. Vos heeft&#13;
daarover immers verklaard dat hij de vruchten reeds&#13;
aan Dun had verkocht en dat vervolgens de oogst is&#13;
mislukt omdat Dun te laat met oogsten was begonnen.&#13;
Die verklaring is niet ongeloofwaardig of onaannemelijk.&#13;
4.14. De omstandigheid dat Dun gedurende enkele jaren&#13;
hennepsubsidie met betrekking tot op gronden van&#13;
Vos geteeld gewas heeft genoten, staat te veel op zichzelf&#13;
om – tegenover de hiervoor bedoelde aanwijzingen&#13;
voor een (exclusieve) agrarische exploitatie door&#13;
Vos – gewicht in de schaal te kunnen leggen.&#13;
4.15. Met het standpunt dat Vos inneemt, is niet onverenigbaar&#13;
de verklaring van de getuigeW.P. Vos dat hij&#13;
in opdracht van Dun percelen van Vos heeft bewerkt.&#13;
Dun kon als loonwerker immers derden als ‘onderaannemer’&#13;
inschakelen om de met Vos overeengekomen&#13;
werkzaamheden te verrichten. Ook hetgeen deze&#13;
getuige overigens heeft verklaard, is niet onverenigbaar&#13;
met het standpunt van Vos.&#13;
4.16. Ook uit de verklaring van de getuige Lingbeek kan&#13;
niet worden afgeleid dat tussen partijen een pachtovereenkomst&#13;
is tot stand gekomen. Het is niet ongebruikelijk&#13;
dat bij wijze van vruchtwisseling het op&#13;
naam van een akkerbouwer staande bietenquotum&#13;
wordt benut met gebruikmaking van aan derden toebehorende&#13;
gronden en ook niet dat die vruchtwisseling&#13;
door bemiddeling van een loonwerker tot stand&#13;
komt.&#13;
4.17. Hetgeen de getuigen overigens nog hebben verklaard,&#13;
behoeft geen afzonderlijke bespreking.&#13;
4.18. Dun heeft er in de toelichting op grief IX nog op gewezen&#13;
dat tot 31 oktober 1995 art. 66 Pachtwet (oud)&#13;
gold. Anders dan hij stelt behelsde dat artikel geen algemeen&#13;
verbod op de verkoop van gewassen te velde&#13;
zonder voorafgaande goedkeuring door de grondkamer,&#13;
maar uitsluitend een (geclausuleerd) verbod wat&#13;
betreft de verkoop van gras of hooi. Dat op de aan&#13;
Vos toebehorende gronden uitsluitend akkerbouwproducten&#13;
zijn verbouwd, is tussen partijen niet in geschil. Bij het voorgaande komt nog dat Vos niet duidelijk&#13;
maakt hoe een (eventuele) overtreding van bedoeld&#13;
art. 66 van invloed is op de kwalificatie van de&#13;
rechtsverhouding zoals die tussen partijen heeft bestaan.&#13;
4.19. Uit hetgeen is overwogen, volgt dat de rechtbank terecht&#13;
Dun niet geslaagd heeft geacht in het aan hem&#13;
opgedragen bewijs, zodat de grieven II tot en met&#13;
XIII falen.&#13;
4.20. De grieven XIV en XV bouwen op de overige grieven&#13;
voort en delen in hun lot.&#13;
4.21. Dun heeft bij memorie van grieven bewijs aangeboden,&#13;
maar heeft voor een specificatie van dat aanbod&#13;
verwezen naar de inleidende dagvaarding. Gelet op de&#13;
omstandigheid dat in eerste aanleg reeds uitvoerig bewijslevering&#13;
heeft plaatsgevonden, kon hij daarmee&#13;
niet volstaan. Het hof zal het bewijsaanbod dan ook&#13;
passeren.&#13;
4.22. De slotsom is dat de grieven falen en dat de bestreden&#13;
vonnissen dienen te worden bekrachtigd. Het hof zal&#13;
Dun, als de in het ongelijk gestelde partij, veroordelen&#13;
in de kosten van het hoger beroep.&#13;
5. De beslissing&#13;
Het hof, recht doende in hoger beroep:&#13;
bekrachtigt de vonnissen van de pachtkamer van de rechtbank&#13;
Groningen, sector kanton, locatie Groningen, van 9&#13;
november 2005 en 13 juni 2007;&#13;
veroordeelt Dun in de kosten van het hoger beroep, tot aan&#13;
deze uitspraak aan de zijde van Vos begroot op € 2.682,-&#13;
voor salaris overeenkomstig het liquidatietarief en op&#13;
€ 251,- voor griffierecht.&#13;
Noot&#13;
In dit arrest is de vraag aan de orde of de tussen partijen gesloten&#13;
overeenkomsten als pachtovereenkomsten kunnen&#13;
worden gekwalificeerd. Dun heeft schriftelijke vastlegging&#13;
gevorderd van pachtovereenkomsten met betrekking tot percelen&#13;
landbouwgrond alsmede met betrekking tot een aardappelschuur&#13;
en werktuigenloods. De pachtkamer in eerste&#13;
aanleg heeft de vordering tot schriftelijke vastlegging van de&#13;
pachtovereenkomst voor de aardappelschuur en werktuigenloods&#13;
toegewezen en de vordering met betrekking tot de&#13;
gronden afgewezen. Van dit vonnis is Dun in hoger beroep&#13;
gekomen. De kwestie van de schriftelijke vastlegging van de&#13;
pachtovereenkomst voor de aardappelschuur en werktuigenloods&#13;
is in hoger beroep niet aan de orde. In dit arrest speelt&#13;
alleen de vraag of de tussen partijen overeengekomen constructie&#13;
met betrekking tot het gebruik van de gronden door&#13;
akkerbouwer/loonwerker Dun en eigenaar Vos als een pachtovereenkomst&#13;
kan worden gekwalificeerd.&#13;
Dun heeft vanaf 1992 werkzaamheden op de gronden uitgevoerd.&#13;
In januari 1997 zijn de afspraken op papier gezet. Vos&#13;
heeft de overeenkomst in 2004 opgezegd, waarna Dun zich&#13;
op het standpunt heeft gesteld dat er sprake is van een&#13;
pacht overeenkomst. De vraag is of de gronden door Vos volledig&#13;
aan Dun in gebruik zijn verstrekt ter uitoefening van&#13;
de landbouw of dat Vos als eigenaar van de gronden met inschakeling&#13;
van Dun zelf de gronden heeft geëxploiteerd.&#13;
Uit de arresten van pachthof inzake AMEV/De Kruif (27 december&#13;
1994, Agr.r. 1995/4773 en 12 november 1996, Agr.r.&#13;
1997/4893) volgt dat een rechtsverhouding waarbij de&#13;
grondeigenaar (X) aan een ander (Y) opdraagt zijn land tegen&#13;
betaling voor de teelt van gewassen te bewerken en in te&#13;
zaaien en waarbij X tegelijkertijd die gewassen per ha aan Y&#13;
voor een hogere prijs verkoopt en ter beschikking stelt en Y&#13;
het bouwplan bepaalt, als pacht dient te worden aangemerkt.&#13;
Als Y het land bewerkt en inzaait, de gewassenkeuze bepaalt,&#13;
de gewassen oogst, de opbrengst daarvan geniet en het teeltrisico&#13;
van een tegenvallende oogst heeft, is er sprake van een afstaan&#13;
van het gebruik ter uitoefening van de landbouw.&#13;
De in dit arrest gekozen constructie heeft veel weg van de&#13;
hiervoor genoemde rechtsverhouding. Uit de afspraak, zoals&#13;
deze op papier was gezet (zie r.o. 3.6), lijkt te volgen dat&#13;
Vos in feite een vaste opbrengst ontving voor het gebruik&#13;
van de gronden door Dun. Toch wordt in dit geval de overeenkomst&#13;
niet als een pachtovereenkomst gekwalificeerd. In&#13;
r.o. 4.5 tot en met 4.16 zijn de overwegingen te vinden&#13;
waarom er geen sprake is van een pachtovereenkomst. Van&#13;
belang is dat het schriftelijk contract later is opgesteld, door&#13;
gebruiker Dun, ten behoeve van de bank (zie r.o. 4.9). Niet&#13;
in rechte is komen vast te staan dat dit ook een juiste weergave&#13;
was van de sedert 1992 bestaande feitelijke samenwerking&#13;
Het belangrijkste verschil met de casus in de arresten&#13;
AMEV-De Kruif is gelegen in het feit dat niet vast is&#13;
komen te staan dat Dun het bouwplan bepaalde. Vos heeft&#13;
gesteld dat hij het bouwplan bepaalde, zij het wel naar aanleiding&#13;
van een advies van Dun. Dun heeft betwist dat Vos&#13;
het bouwplan bepaalde en stelde dat hij dat deed, maar dat&#13;
kan hij niet aantonen. In het arrest van het hof wordt&#13;
voorts nog een aantal andere feiten genoemd die van belang&#13;
zijn bij de waardering van het bewijs voor de vraag of er&#13;
tussen partijen een pachtovereenkomst tot stand is gekomen.&#13;
Dat zijn volgens het hof onder meer de volgende omstandigheden:&#13;
– Vos had de gronden zelf nodig had voor de varkenshouderij&#13;
in verband met de toepasselijke mestwetgeving,&#13;
– de verwerving van bietenquotum en aandelen Avebe&#13;
door Vos,&#13;
– het door Dun niet opgeven van de gronden bij de meitelling,&#13;
– het niet komen vaststaan van een jaarlijkse vaste vergoeding&#13;
voor het gebruik.&#13;
Deze omstandigheden ieder voor zich maken mijns inziens&#13;
niet of er al dan niet sprake is van een pachtovereenkomst.&#13;
Immers de vraag of de gronden al dan niet worden opgegeven&#13;
voor de meitelling kan op zich niet doorslaggevend zijn&#13;
voor de beoordeling of er sprake is van een pachtovereenkomst.&#13;
Het feit of een grondgebruiker al dan niet de gronden&#13;
heeft opgeven voor de meitelling zegt niets over de aard&#13;
van het gebruik. Uit het arrest wordt voorts niet duidelijk&#13;
of partijen nu iedere jaar werkelijk de kosten verrekenden&#13;
en het oogstrisico bij Vos bleef. In r.o. 4.13 volgt dat ook bij&#13;
een mislukte oogst toch een betaling van Dun aan Vos&#13;
plaatsvond. Het hof heeft genoegen genomen met de verklaring&#13;
van Vos dat de oogst al verkocht was aan Dun en&#13;
derhalve het risico van de oogst voor rekening van Dun zou&#13;
komen op basis van die verkoop.&#13;
De vraag die rest, is of partijen deze problemen hadden&#13;
kunnen voorkomen en dit een kwestie is van ‘pachtrecht&#13;
voor de dommen’ (zie Snijders, ‘Het nieuwe pachtrecht is&#13;
voor de dommen geschreven’, Agr.r. 2008, p. 451). Hadden&#13;
partijen bijvoorbeeld gebruik kunnen maken van een eenmalige&#13;
pachtovereenkomst als bedoeld in art. 70 f lid 5&#13;
Pachtwet (oud), thans de geliberaliseerde overeenkomst van&#13;
art. 7:397 BW? De overeenkomst dateert uit 1992. Toen&#13;
bestond de eenmalige pachtovereenkomst van art. 70f lid 5&#13;
Pachtwet nog niet, deze mogelijkheid is bij de wetswijziging&#13;
van 31 oktober 1995 ingevoerd. De overeenkomst die in&#13;
deze procedure aan de orde is, is uiteindelijk in 1997 op papier&#13;
gezet. Toen had zekerheidshalve wel voor deze constructie&#13;
kunnen worden gekozen, echter dat zal voor Vos&#13;
niet aantrekkelijk zijn geweest. In verband met de toen geldende&#13;
mestwetgeving zou dat immers geleid hebben tot&#13;
verlies van de grondgebonden mestproductierechten.&#13;
Tot slot is van belang het oude art. 1 lid 1 Pachtwet, thans&#13;
art. 7:313 lid 3 BW. Dat artikel bepaalt dat als tussen dezelfde&#13;
partijen bij één overeenkomst los land en bij een andere&#13;
overeenkomst een of meer gebouwen of gedeelten&#13;
daarvan zijn verpacht, de bepalingen omtrent verpachting&#13;
van hoeven op beide overeenkomsten van toepassing wordt.&#13;
In dit geval staat vast dat tussen partijen een pachtovereenkomst&#13;
is gesloten met betrekking tot gebouwen (de aardappelschuur&#13;
en de werktuigenloods). Als partijen daarnaast&#13;
een eenmalige pachtovereenkomst c.q. een geliberaliseerde&#13;
pachtovereenkomst voor los land hadden gesloten, zou art.&#13;
7:313 lid 3 BW aan de verpachter kunnen worden tegengeworpen:&#13;
de eenmalige pachtovereenkomst c.q. de geliberaliseerde&#13;
pachtovereenkomst zou alsnog een reguliere pachtovereenkomst&#13;
zijn geworden. Mogelijk ten overvloede: deze&#13;
bepaling is niet van toepassing als er sprake is van verpachting&#13;
van een hoeve (dus gebouwen met bijbehorende&#13;
grond) en daarnaast verpachting van los land (vgl. Pachthof&#13;
27 februari 1989, Agr.r. 1990/4315, Visser/De Vries).&#13;
E.H.M. Harbers&#13;
5505&#13;
Pachtkamer Hof Arnhem, 24 november 2008, zaaknummer&#13;
104.002.157 en 104.002.158&#13;
(Gemeente Haarlemmermeer/Knibbe)&#13;
(mrs. W.L. Valk, M.M. van Ditzhuijzen en J.K.B. van Daalen&#13;
en de deskundige leden mr. ing. J.A. Jansens van Gellicum&#13;
en ir. H.B.M. Duenk)&#13;
LJN BG7046&#13;
Pacht. Kwalificatie overeenkomst. Totstandkoming&#13;
overeenkomst. Volmacht. Schijn van bevoegdheid.&#13;
[Pachtwet, art. 1, 12, 62; Burgerlijk Wetboek, art. 3: 61,&#13;
7:311, 7:313, 7:325,7:385]&#13;
De gemeente Haarlemmermeer schakelt een rentmeester in&#13;
om de gronden te beheren en met partij Knibbe afspraken&#13;
te maken omtrent het gebruik van gronden en de verhuur&#13;
van een aardappelloods. De afspraken worden schriftelijk&#13;
vastgelegd door de rentmeester. De pachtkamer in eerste&#13;
aanleg kwalificeert de tussen partijen bestaande rechtsverhouding&#13;
als pacht. Tegen de kwalificatie heeft het hof geen&#13;
gemotiveerd bezwaar van de gemeente kunnen ontwaren,&#13;
zodat de vraag of sprake is van pacht in hoger beroep niet&#13;
meer aan de orde is. In hoger is de vraag aan de orde of de&#13;
gemeente al dan niet gebonden is aan de overeenkomsten.&#13;
De gemeente meent van niet, omdat de rentmeester volgens&#13;
de gemeente onbevoegd was om de overeenkomsten namens&#13;
de gemeente te sluiten. Het hof gaat daar niet in mee.&#13;
In het midden kan blijven of de rentmeester al dan niet bevoegd&#13;
was tot het aangaan van de overeenkomsten. De gemeente&#13;
is gebonden aan de overeenkomsten op grond van&#13;
het bepaalde in art. 3:61 lid 2: uit de gedragingen van de&#13;
gemeente (het stilzitten) heeft Knibbe redelijkerwijs mogen&#13;
aannemen dat een toereikende volmacht was verleend.&#13;
Met noot E.H.M. Harbers&#13;
Arrest inzake:&#13;
de publiekrechtelijke rechtspersoon Gemeente Haarlemmermeer,&#13;
zetelend te Hoofddorp,&#13;
appellante,&#13;
advocaat: mr. H. van Ravenhorst,&#13;
tegen:&#13;
David Nicolaas Knibbe,&#13;
wonende te Wieringerwerf, gemeente Wieringermeer,&#13;
geïntimeerde.&#13;
advocaat: mr. F.J. Boom.&#13;
1 Het verloop van het geding&#13;
1.1. Voor het verloop van het geding tot aan de arresten&#13;
van 6 november 2007 in de incidenten tot voeging in&#13;
beide zaken, verwijst het hof naar die arresten.&#13;
1.2. Bij het genoemde arresten heeft het hof beide zaken&#13;
gevoegd.&#13;
1.3. Vervolgens heeft Knibbe bij memorie van antwoord&#13;
in beide zaken de door de Gemeente bij memories&#13;
van grieven opgeworpen grieven bestreden, producties&#13;
in het geding gebracht en bewijs aangeboden. Bij dezelfde&#13;
memorie heeft Knibbe zijnerzijds drie grieven&#13;
tegen het vonnis met rolnummer 166523/04-2 aangevoerd&#13;
en toegelicht. In het principaal en het incidenteel&#13;
beroep heeft Knibbe geconcludeerd dat het&#13;
hof bij arrest, uitvoerbaar bij voorraad, de grieven van&#13;
de Gemeente ongegrond zal verklaren, de bestreden&#13;
vonnissen zal bekrachtigen, zo nodig met verbetering&#13;
van de gronden waarop het berust, behoudens de proceskostenveroordeling&#13;
in de zaak met nummer&#13;
166523/02 HK, in zoverre dat vonnis zal vernietigen&#13;
en de Gemeente alsnog zal veroordelen in de proceskosten&#13;
in eerste aanleg, alsmede in de proceskosten&#13;
van het hoger beroep.&#13;
1.4. Daarna heeft de Gemeente zich bij akte uitgelaten&#13;
over de door Knibbe overgelegde producties en heeft&#13;
zij bij hetzelfde processtuk van antwoord gediend in het incidenteel beroep. De Gemeente heeft geconcludeerd&#13;
dat het hof Knibbe niet-ontvankelijk zal verklaren&#13;
in zijn incidenteel beroep, althans dat beroep ongegrond&#13;
zal verklaren, met veroordeling van de&#13;
Knibbe – uitvoerbaar bij voorraad – in de kosten.&#13;
1.5. Ter zitting van 3 november 2008 hebben partijen de&#13;
beide zaken doen bepleiten, de Gemeente door mr.&#13;
P.F.P. Nabben, advocaat te Haarlem en Knibbe door&#13;
mr. W.M. Bijloo, advocaat te Middelharnis, beiden&#13;
hebben daarbij pleitnotities in het geding gebracht.&#13;
1.6. Vervolgens hebben partijen de stukken voor het wijzen&#13;
van arrest aan het hof overgelegd.&#13;
2. De vaststaande feiten&#13;
2.1. Tussen partijen staan in hoger beroep als enerzijds gesteld&#13;
en anderzijds erkend dan wel niet of onvoldoende&#13;
weersproken en op grond van de in zoverre&#13;
niet bestreden inhoud van overgelegde producties, de&#13;
navolgende feiten vast.&#13;
2.2. De Gemeente heeft in januari 2000 80.25.60 ha&#13;
grond met gebouwen in de Wieringermeer (hierna: de&#13;
gronden) aangekocht. Volgens het raadsvoorstel van&#13;
18 januari 2000 was de bedoeling van deze aankoop&#13;
om compensatiegrond te kunnen bieden aan agrariërs&#13;
binnen de Haarlemmermeer. De Gemeente heeft aan&#13;
NVR-rentmeester ing. G. Bakker (hierna: de rentmeester)&#13;
opdracht gegeven om de gronden te beheren.&#13;
2.3. Knibbe heeft een akkerbouwbedrijf.&#13;
2.4. Een door Knibbe voor akkoord getekende brief van&#13;
ing. G. Bakker van 17 januari 2001 (hierna: de overeenkomst&#13;
van 17 januari 2001) houdt onder meer het&#13;
volgende in:&#13;
‘Betreft: teelt contract verhuur 2001 gronden van v/h&#13;
de Regt en Verburg&#13;
Geachte heer Knibbe,&#13;
Volgens afspraak doen wij u de volgende opstelling&#13;
toekomen aangaande de verhuur van gronden van de&#13;
Regt en Verburg voor het teeltjaar 2001.&#13;
[Volgt een opstelling van op in totaal 78 ha te telen&#13;
akkerbouwgewassen met prijzen per ha.].Verhuur&#13;
aardappelloods voor oogstjaar 2001 ƒ 10.000,- (excl.&#13;
BTW indien aan de orde) over het gebruik van een&#13;
deel van het erf nabij de loods zullen we nog nader afspraken&#13;
maken. In gezamenlijk overleg zullen de nodige&#13;
drains worden doorgespoten voor rekening van&#13;
de eigenaar.Wij zullen zorgen voor zaaizaad voor ca.&#13;
6 ha suikerbieten en voor het zaaizaad voor ca. 9 ha&#13;
zomertarwe. De teelt van tarwe geschiedt onder uw&#13;
regie met als saldo voor de opdrachtgever voornoemd&#13;
bedrag van ƒ 1.000,-/ha. (Mc Sharry vergoeding voor&#13;
u of voor ons met verrekening van het beoogde&#13;
saldo.) [Volgen bepalingen over betalingstermijnen en&#13;
rekeningnummer.] Met bovenstaande hebben wij de&#13;
zaken vastgelegd die wij hebben besproken. Gaarne&#13;
vernemen wij van u of u zich met deze opstelling&#13;
kunt verenigen.’&#13;
2.5. Een aan Knibbe gerichte brief van ing. G. Bakker van&#13;
4 januari 2002 (hierna: de overeenkomst van 4 januari&#13;
2002) houdt onder meer het volgende in:&#13;
‘Betreft: teeltcontract 2001-2002 gronden van v/h de&#13;
Regt en Verburg effectief 78 ha.&#13;
Geachte heer Knibbe,&#13;
Voor het nieuwe teeltseizoen 2001-2002 doen wij u&#13;
hierbij de opstelling toekomen omtrent de verhuur&#13;
van 78 ha landbouwgrond alsmede de aardappelbewaarloods.&#13;
[Volgt een opstelling van op in totaal 73 ha te telen&#13;
akkerbouwgewassen met prijzen per ha.].&#13;
Nog in te vullen 15 ha, voor deze oppervlakte wordt&#13;
door u een huur gegarandeerd van ƒ 40.000,-.&#13;
De huursom voor de landerijen bedraagt voor onderhavig&#13;
teeltseizoen derhalve ƒ 200.250,-&#13;
De aardappelbewaarloods wordt voor oogstjaar 2002&#13;
aan u verhuurd voor ƒ 10.000,-&#13;
Totaal huursom voor teeltseizoen 2001 - 2002&#13;
ƒ 210.250,-&#13;
In Euro = 95.407&#13;
(…)&#13;
[Volgen bepalingen over betalingstermijnen en rekeningnummer.]&#13;
Gaarne vernemen wij of u zich met deze opstelling&#13;
kunt verenigen.’&#13;
2.6. Met een email van 3 april 2003 heeft E. Blijleven,&#13;
medewerker in dienst van de Gemeente, bij Bakker&#13;
gevraagd om kopieën van de met Knibbe in de jaren&#13;
2000-2002 gesloten overeenkomsten.&#13;
3. De motivering van de beslissing&#13;
In beide zaken&#13;
3.1. Per 1 september 2007 is met de art. 7:311 e.v. Burgerlijk&#13;
Wetboek een nieuwe regeling van de pacht in&#13;
werking getreden en is de Pachtwet vervallen. Omdat&#13;
tussen oud en nieuw recht geen voor de onderhavige&#13;
zaak relevant verschil bestaat, behoeft de vraag welk&#13;
recht volgens het overgangsrecht van toepassing is,&#13;
geen bespreking.&#13;
In de zaak met nummer 104.002.158&#13;
3.2. In deze zaak heeft de Gemeente, kort samengevat, een&#13;
verklaring voor recht gevorderd dat tussen partijen&#13;
geen reguliere pachtovereenkomst bestaat of heeft bestaan,&#13;
met veroordeling van Knibbe tot ontruiming,&#13;
met nevenvorderingen. Bij het bestreden vonnis heeft&#13;
de pachtkamer in eerste aanleg de vorderingen van de&#13;
Gemeente afgewezen, met veroordeling van de Gemeente&#13;
in de proceskosten.&#13;
3.3. Weliswaar voert de Gemeente in de toelichting op&#13;
grief III aan dat zij het geschil in volle omvang aan&#13;
het hof wenst voor te leggen, maar dat ontsloeg de&#13;
Gemeente niet van haar gehoudenheid om gemotiveerde&#13;
bezwaren te formuleren tegen die onderdelen&#13;
van het bestreden vonnis waartegen zij wenst op te&#13;
komen. Het hof kan in de memorie van grieven met&#13;
name tegen de kwalificatie pacht geen gemotiveerd&#13;
bezwaar van de Gemeente ontwaren. De vraag of inderdaad&#13;
sprake is van pacht is in die zin in dit hoger&#13;
beroep dan ook niet aan de orde.&#13;
3.4. De grieven richten zich tegen de oordelen van de&#13;
pachtkamer in eerste aanleg met betrekking tot (a) de&#13;
bevoegdheid van de rentmeester en (b) het beroep van&#13;
de Gemeente op de beperkende werking van redelijkheid&#13;
en billijkheid.&#13;
3.5. Wat betreft de bevoegdheid van de rentmeester overweegt&#13;
het hof als volgt. Indien het hof er met de Gemeente&#13;
vanuit gaat dat de rentmeester niet bevoegd&#13;
was om met Knibbe de reguliere pachtovereenkomsten&#13;
(zij het ook voor een kortere duur dan de wettelijke&#13;
als bedoeld in het destijds geldende art. 12 lid 3&#13;
Pachtwet) aan te gaan die hij aan Knibbe ter ondertekening&#13;
heeft voorgelegd, komt het beroep van Knibbe&#13;
op de schijn van volmacht en op (de schijn van) bekrachtiging&#13;
aan de orde.&#13;
3.6. Knibbe mocht er redelijkerwijs van uitgaan dat de&#13;
Gemeente zich door de rentmeester zou laten informeren&#13;
over de met Knibbe gesloten overeenkomsten&#13;
en erop zou toezien dat deze rentmeester haar afschriften&#13;
van die overeenkomsten zou zenden. Knibbe&#13;
mocht er bovendien van uitgaan dat de Gemeente de&#13;
rentmeester binnen afzienbare tijd zou corrigeren in&#13;
het geval de rentmeester tot het aangaan van bedoelde&#13;
overeenkomsten niet bevoegd was. Gelet op het tijdsverloop&#13;
sinds 17 januari 2001 mocht Knibbe er in&#13;
ieder geval ten tijde van het aangaan van de tweede&#13;
overeenkomst (4 januari 2002) vanuit gaan dat – voor&#13;
zover de rentmeester tot het aangaan van de overeenkomst&#13;
van 17 januari 2001 niet bevoegd was geweest&#13;
– de Gemeente die overeenkomst bekrachtigde. In het&#13;
verlengde daarvan mocht Knibbe bij gelegenheid van&#13;
het aangaan van de overeenkomst van 4 januari 2002&#13;
– op grond van het uitblijven van een (afwijzende) reactie&#13;
van de Gemeente op de inhoudelijk sterk vergelijkbare&#13;
overeenkomst van 17 januari 2001 – ervan&#13;
uitgaan dat de rentmeester voor het sluiten van die&#13;
overeenkomst volmacht van de Gemeente had.&#13;
3.7. Hetgeen de Gemeente aanvoert omtrent hetgeen&#13;
Knibbe van de intenties van de Gemeente heeft geweten&#13;
of moeten weten, stuit op het voorgaande af.&#13;
Knibbe heeft zich over de twijfel die hij bij gelegenheid&#13;
van het aangaan van de overeenkomst van 17 januari&#13;
2001 heeft gehad, dan wel had moeten hebben,&#13;
heen mogen zetten naar aanleiding van het langdurig&#13;
uitblijven van een reactie van de Gemeente op die&#13;
overeenkomst. Knibbe behoefde er in redelijkheid&#13;
geen rekening mee te houden dat de Gemeente zich&#13;
eerst begin 2003, dus twee jaar nadat het gebruik van&#13;
de grond was aangevangen, op de hoogte zou stellen&#13;
van de inhoud van hetgeen de rentmeester met hem&#13;
was overeengekomen.&#13;
3.8. Uit hetgeen is overwogen, volgt dat in het midden&#13;
kan blijven of de rentmeester tot het aangaan van de&#13;
overeenkomsten van 17 januari 2001 en 4 januari&#13;
2002 bevoegd was. Ook indien hij dat niet was, is de&#13;
Gemeente aan die overeenkomsten gebonden.&#13;
3.9. Met betrekking tot het beroep van de Gemeente op&#13;
de beperkende werking van redelijkheid en billijkheid&#13;
overweegt het hof als volgt. De wettelijke maatstaf&#13;
‘naar maatstaven van redelijkheid en billijkheid onaanvaardbaar’&#13;
noopt tot terughoudendheid. Daar&#13;
komt bij dat het hier betreft de dwingendrechtelijke&#13;
bescherming die de wetgever aan de pachter heeft willen&#13;
toekennen. Tegen deze achtergrond is hetgeen de&#13;
Gemeente heeft aangevoerd onvoldoende om te kunnen&#13;
oordelen dat het beroep van Knibbe op de wettelijke&#13;
regeling van de pacht naar maatstaven van redelijkheid&#13;
en billijkheid onaanvaardbaar is. Voor zover&#13;
de Gemeente zich ook in dit verband erop beroept&#13;
dat Knibbe wist of kon weten dat van de zijde van de&#13;
rentmeester respectievelijk de Gemeente geen reguliere&#13;
pacht werd beoogd, verwijst het hof mede naar&#13;
hetgeen hiervoor onder 3.6 en 3.7 is overwogen.&#13;
3.10. De slotsom is dat de grieven falen, zodat het bestreden&#13;
vonnis dient te worden bekrachtigd.&#13;
Het hof zal de Gemeente veroordelen in de kosten&#13;
van het hoger beroep.&#13;
In de zaak met nummer 104.002.157&#13;
3.11. In deze zaak heeft de Gemeente, na eiswijziging, gevorderd,&#13;
kort samengevat, (a) een verklaring voor&#13;
recht dat wat betreft 2001 en 2002 sprake is geweest&#13;
van kortdurende pachtovereenkomsten als bedoeld in&#13;
art. 12 lid 3 Pachtwet, (b) schriftelijke vastlegging van&#13;
een kortdurende pachtovereenkomst als bedoeld over&#13;
de periode vanaf 1 maart 2002 tot en met 31 december&#13;
2002 en (c) schriftelijke vastlegging van een kortdurende&#13;
pachtovereenkomst als bedoeld over de periode&#13;
vanaf 1 februari 2003 en eindigend op 2 februari&#13;
2004. Deze vorderingen zijn door de Gemeente voorwaardelijk&#13;
ingesteld, namelijk voor het geval de vordering&#13;
in de andere zaak (in hoger beroep met nummer&#13;
104.002.158) niet toewijsbaar is. Bij het bestreden&#13;
vonnis heeft de pachtkamer in eerste aanleg een&#13;
pachtovereenkomst vastgelegd voor het teeltseizoen&#13;
2001-2002 onder afwijzing van het meer of anders&#13;
gevorderde en met compensatie van de proceskosten.&#13;
3.12. De grief van de Gemeente in deze zaak houdt niet&#13;
meer in dan dat niet-ontvankelijkverklaring van de&#13;
Gemeente moet volgen omdat in de zaak met nummer&#13;
104.002.158 de vordering tot ontruiming dient&#13;
te worden toegewezen. Nu de grieven in de zaak met&#13;
nummer 104.002.158 falen, faalt daarmee ook de&#13;
grief van de Gemeente in de onderhavige zaak.&#13;
3.13. Grief I in het incidenteel beroep ziet op een kennelijke&#13;
verschrijving in rechtsoverweging 4.3 van het bestreden&#13;
vonnis. Knibbe heeft geen belang bij deze&#13;
grief.&#13;
3.14. De grieven II en III in het incidenteel beroep zien op&#13;
de door de pachtkamer in eerste aanleg uitgesproken&#13;
proceskostencompensatie. Deze grieven slagen omdat&#13;
de pachtkamer in eerste aanleg de Gemeente als de&#13;
overwegend in het ongelijk gestelde partij in de proceskosten&#13;
had moeten veroordelen.&#13;
3.15. De slotsom is dat de grief in het principaal beroep&#13;
faalt en dat de grieven in het incidenteel beroep deels&#13;
slagen. Het hof zal het bestreden vonnis vernietigen&#13;
uitsluitend wat betreft de beslissing met betrekking&#13;
tot de proceskosten en zal opnieuw recht doende de&#13;
Gemeente veroordelen in de proceskosten in eerste aanleg, met bekrachtiging van het betreden vonnis&#13;
voor het overige. Het hof zal de Gemeente veroordelen&#13;
in de kosten van zowel het principaal als het incidenteel&#13;
beroep.&#13;
4. De beslissing&#13;
Het hof, recht doende in hoger beroep:&#13;
in de zaak met nummer 104.002.157&#13;
vernietigt het vonnis van de pachtkamer van de rechtbank&#13;
Alkmaar, sector kanton, locatie Den Helder, van 9 maart&#13;
2006 in de zaak met nummer 166.523/04-2 uitsluitend wat&#13;
betreft de beslissing met betrekking tot de proceskosten,&#13;
doet in zoverre opnieuw recht en bekrachtigt genoemd vonnis&#13;
voor het overige;&#13;
veroordeelt de Gemeente in de kosten van de eerste aanleg,&#13;
van het principaal beroep en van het incidenteel beroep, tot&#13;
aan deze uitspraak aan de zijde van Knibbe voor wat betreft&#13;
de eerste aanleg begroot op € 2.500,- voor salaris overeenkomstig&#13;
het liquidatietarief en voor wat betreft het principaal&#13;
beroep begroot op € 2.682,- voor salaris overeenkomstig&#13;
het liquidatietarief en op € 248,- voor griffierecht en&#13;
wat betreft het incidenteel beroep begroot op € 1.341,-;&#13;
in de zaak met nummer 104.002.158&#13;
bekrachtigt het vonnis van de pachtkamer van de rechtbank&#13;
Alkmaar, sector kanton, locatie Den Helder, van 9 maart&#13;
2006 in de zaak met nummer 203.070/06-1;&#13;
veroordeelt de Gemeente in de kosten van het hoger beroep,&#13;
tot aan deze uitspraak aan de zijde van Knibbe begroot&#13;
op € 2.682,- voor salaris overeenkomstig het liquidatietarief&#13;
en op € 248,- voor griffierecht.&#13;
Noot&#13;
Evenals het hiervoor gepubliceerde arrest Dun-Vos gaat dit&#13;
arrest over de vraag of de tussen partijen overeengekomen&#13;
rechtsverhouding als een pachtovereenkomst kan worden&#13;
gekwalificeerd.&#13;
De gemeente Haarlemmermeer heeft gronden en gebouwen&#13;
verworven met de bedoeling om compensatiegrond te kunnen&#13;
bieden aan agrariërs binnen de Haarlemmermeer. De&#13;
gemeente schakelt een rentmeester in om de gronden te beheren&#13;
en met partij Knibbe worden afspraken gemaakt omtrent&#13;
het gebruik van gronden en de verhuur van een aardappelloods.&#13;
De inhoud van de gemaakte afspraken is in r.o.&#13;
2.4 en 2.5 opgenomen. In eerste aanleg is de verklaring&#13;
voor recht dat er geen sprake is van een schriftelijke pachtovereenkomst&#13;
afgewezen. De pachtkamer heeft deze rechtsverhouding&#13;
als pacht gekwalificeerd, er is een pachtovereenkomst&#13;
vastgelegd voor het teeltseizoen 2001-2002. Omdat&#13;
de gemeente in hoger beroep geen grieven heeft gericht&#13;
tegen de kwalificatie pacht, is de vraag of er inderdaad&#13;
sprake is van pacht, niet aan de orde.&#13;
Als de inhoud van deze afspraken opnieuw langs de meetlat&#13;
van de arresten AMEV-De Kruif (27 december 1994, Agr.r.&#13;
1995/4773 en 12 november 1996, Agr.r. 1997/4893)&#13;
wordt gelegd, dan is begrijpelijk dat de pachtkamer in eerste&#13;
aanleg de rechtsverhouding als pacht heeft gekwalificeerd.&#13;
Knibbe als gebruiker liep het volledige teeltrisico. Hij&#13;
betaalde een vast bedrag voor het gebruik van de gronden.&#13;
Wie het bouwplan bepaalde, wordt evenwel niet geheel duidelijk.&#13;
Er zijn kennelijk wel afspraken gemaakt over de aard&#13;
van de teelt, zo begrijp ik uit het feit dat in de overeenkomst&#13;
een opstelling was opgenomen van te telen akkerbouwgewassen.&#13;
Uit de afspraken voor het teeltseizoen&#13;
2001/2002 wordt in ieder geval duidelijk dat voor een deel&#13;
van het object het bouwplan geheel door de pachter zou&#13;
worden bepaald. Een belangrijk verschil met de rechtsverhouding&#13;
in AMEV-De Kruif is voorts dat in dit geval geen&#13;
constructie is opgezet waarbij de eigenaar de gewassen van&#13;
de gebruiker terugkoopt. Er is sprake van een overeenkomst&#13;
waarbij de gronden in gebruik zijn gegeven aan Knibbe,&#13;
waarbij partijen hooguit van te voren afspraken hebben gemaakt&#13;
omtrent de gewassen die op het perceel worden geteeld,&#13;
echter alles volledig voor risico van Knibbe.&#13;
Nu er sprake is van de pacht van gebouwen en percelen&#13;
grond, betreft het een pachtovereenkomst van een hoeve als&#13;
bedoeld in art. 7:313 BW. Ook hier rijst de vraag of de gemeente&#13;
niet beter voor een andere constructie had kunnen&#13;
kiezen. De gemeente zit nu vast aan een reguliere pachtovereenkomst.&#13;
De overeenkomst is weliswaar vastgelegd&#13;
voor de duur van één jaar, maar als de grondkamer geen bijzondere&#13;
omstandigheden aanwezig acht als bedoeld in art.&#13;
7:325 lid 4 BW, zal de overeenkomst gaan gelden voor 12&#13;
jaar.&#13;
De eerste vraag is of de gemeente gebruik had kunnen&#13;
maken van de regeling in art. 7:385 BW, het oude art. 62&#13;
Pachtwet. Een overheidslichaam kan vooraf aan de grondkamer&#13;
vragen of om een beding dat de overeenkomst geldt&#13;
voor de overeengekomen tijd, goed te keuren. Dat kan echter&#13;
alleen als het bedoeling is dat deze objecten in de toekomst&#13;
voor niet-agrarische doeleinden worden gebruikt.&#13;
Uit het arrest volgt dat deze gronden en gebouwen zijn aangekocht&#13;
voor compensatiedoeleinden. Dat betekent dat het&#13;
de bedoeling zal zijn dat deze percelen in de toekomst een&#13;
agrarische bestemming zullen houden. De regeling van art.&#13;
7:385 BW is dan niet aan de orde.&#13;
Zoals hiervoor in de noot bij het arrest Dun-Vos uiteengezet,&#13;
kan ook hier de geliberaliseerde pachtovereenkomst&#13;
geen soelaas bieden als er sprake is van een ingebruikgeving&#13;
van een gebouw en daarnaast ingebruikgeving van gronden.&#13;
Dan loopt men tegen de werking van art. 7:313 lid 3 BW&#13;
aan. Een alternatief zou zijn de gronden geliberaliseerd te&#13;
verpachten en het gebouw in bruikleen te geven. Als echter&#13;
in de pachtprijs voor de gronden een verkapte vergoeding&#13;
voor het gebruik van het gebouw zit, zal alsnog in de valkuil&#13;
van art. 7:313 lid 3 BW worden gelopen.&#13;
In deze zaak speelt voorts de vraag of de rentmeester bevoegd&#13;
was om namens de gemeente de overeenkomsten te&#13;
sluiten. De gemeente deed een beroep op de onbevoegdheid&#13;
van de rentmeester om namens de gemeente pachtovereenkomsten&#13;
te sluiten. In art. 3:61 lid 2 BW is bepaald dat als&#13;
geen toereikende volmacht is verleend, de principaal gebonden&#13;
is aan de overeenkomst als de wederpartij op grond van&#13;
een verklaring of gedraging van de principaal heeft aangenomen&#13;
en onder de gegeven omstandigheden redelijkerwijze&#13;
mocht aannemen dat een toereikende volmacht was&#13;
verleend. De verklaring of gedraging als bedoeld in art. 3:61&#13;
lid 2 BW wordt in dit geval gevonden in het stilzwijgen van de gemeente. Na het sluiten van de overeenkomsten tussen&#13;
de rentmeester namens de gemeente en Knibbe ondernam&#13;
de gemeente niets. Het gerechtvaardigd vertrouwen kan&#13;
ook worden gewekt door het laten voortbestaan van de situatie,&#13;
dat volgde reeds uit HR 9 augustus 2002, NJ 2002/&#13;
543 Van den Berg/Balm.&#13;
Tot slot beriep de gemeente zich op de beperkende werking&#13;
van de redelijkheid en billijkheid. Ook dat beroep wordt&#13;
verworpen. Hetgeen de gemeente heeft aangevoerd was&#13;
voor het hof onvoldoende om te oordelen dat het beroep&#13;
van Knibbe op de wettelijke regeling van de pacht naar&#13;
maatstaven van redelijkheid en billijkheid onaanvaardbaar&#13;
was. Een dergelijk verweer slaag bijna nooit. Recent heeft&#13;
het Pachthof een arrest gewezen waarin dit verweer wel&#13;
werd gehonoreerd en het beroep van de pachter op de&#13;
pachtbescherming op grond van redelijkheid en billijkheid&#13;
onaanvaardbaar werd geacht (Pachthof 10 maart 2009, nr.&#13;
104.003.428 en 104.004.343, Gerrits/Robben). Dit arrest&#13;
zal binnenkort met een annotatie in dit tijdschrift worden&#13;
gepubliceerd.&#13;
E.H.M. Harbers&#13;
5506&#13;
Pachtkamer Hof Arnhem, 16 december 2008, zaaknummer&#13;
104.004.195&#13;
(Van de Vegte-Abbing/Gemeente Zwolle)&#13;
(mrs. W.L. Valk, M.M. Olthof en H.L. van der Beek en de&#13;
deskundige leden F.J.A. baron van Verschuer en ir. H.&#13;
Duenk )&#13;
LJN BG7437&#13;
Einde pacht. Schadevergoeding. Melkquotum.&#13;
Samenhang. Doorschuiven. Verjaring.&#13;
[Pachtwet, art. 25, 36, 54, 134; Burgerlijk Wetboek, art.&#13;
7:358, 6:80; Wetboek van Burgerlijke Rechtsvordering, art.&#13;
234, 1019q]&#13;
Einde pacht in delen. Vordering schadevergoeding ter zake&#13;
van het melkquotum dat de pachter vóór het einde van de&#13;
pacht zonder zijn toestemming heeft verkocht, vermeerderd&#13;
met wettelijke rente. Gedeeltelijke afwijzing. Een deel van&#13;
de vordering van de verpachter is in 1988 reeds opeisbaar&#13;
geworden; ter zake van dat gedeelte van het totale melkquotum&#13;
is de vordering verjaard. Beroep verpachter op doorschuiven&#13;
van de ter zake gemaakte afspraken tot het moment&#13;
dat de pacht met betrekking tot de resterende gronden&#13;
is beëindigd, faalt.&#13;
Arrest inzake:&#13;
Maria Theodora Henrica van de Vegte-Abbing,&#13;
wonende te Zwolle,&#13;
appellante,&#13;
advocaat: mr. H. van Ravenhorst,&#13;
tegen:&#13;
1. de publiekrechtelijke rechtspersoon Gemeente Zwolle,&#13;
gevestigd te Zwolle,&#13;
advocaat: mr. A.T. Bolt,&#13;
2. Chantal Marie Henriëtta Stoel-van de Vegte,&#13;
wonende te IJsselmuiden,&#13;
niet verschenen,&#13;
3. Gerrit Stoel,&#13;
wonende te IJsselmuiden,&#13;
niet verschenen,&#13;
geïntimeerden.&#13;
1. Het geding in eerste aanleg&#13;
Voor het geding in eerste aanleg verwijst het hof naar de inhoud&#13;
van de vonnissen van 25 juli 2006 en 15 mei 2007,&#13;
die de pachtkamer van de rechtbank Zwolle-Lelystad tussen&#13;
(onder meer) appellante (hierna ook te noemen: Van de&#13;
Vegte-Abbing) en geïntimeerden (hierna ook te noemen: de&#13;
Gemeente) heeft gewezen. Van het vonnis van 15 mei 2007&#13;
is een fotokopie aan dit arrest gehecht.&#13;
2. Het geding in hoger beroep&#13;
2.1. Van de Vegte-Abbing heeft bij exploot van 11 juni&#13;
2007 aan geïntimeerden aangezegd van genoemd&#13;
vonnis van 15 mei 2007 in hoger beroep te komen,&#13;
met hun dagvaarding voor dit hof.&#13;
2.2. Bij memorie van grieven heeft Van de Vegte-Abbing&#13;
negen grieven tegen het bestreden vonnis aangevoerd&#13;
en toegelicht, heeft zij een aantal nieuwe producties&#13;
in het geding gebracht, en heeft zij, door verwijzing&#13;
naar de appeldagvaarding, geconcludeerd dat het hof&#13;
het bestreden vonnis (naar het hof begrijpt: in reconventie)&#13;
zal vernietigen en opnieuw recht doende, de&#13;
Gemeente alsnog in haar vordering in reconventie&#13;
niet-ontvankelijk zal verklaren, althans deze alsnog af&#13;
zal wijzen, met veroordeling van de Gemeente in de&#13;
kosten van de procedure in beide instanties.&#13;
2.3. Bij memorie van antwoord heeft de Gemeente de&#13;
grieven bestreden, heeft zij bewijs aangeboden en een&#13;
aantal nieuwe producties in het geding gebracht, heeft&#13;
zij haar eis gewijzigd en heeft zij geconcludeerd:&#13;
in conventie: tot bekrachtiging van het bestreden&#13;
vonnis;&#13;
in reconventie: tot verwerping van de door Van de&#13;
Vegte-Abbing opgeworpen grieven en tot haar veroordeling&#13;
om aan de Gemeente, tegen behoorlijk bewijs&#13;
van kwijting, te voldoen de somma van € 255.540,87,&#13;
te vermeerderen met de wettelijke rente over dat bedrag&#13;
vanaf 1 juli 1999, althans en in ieder geval vanaf&#13;
11 juli 2006, tot de dag der algehele voldoening;&#13;
met veroordeling voorts van Van de Vegte-Abbing in&#13;
de kosten van (het hof begrijpt:) het hoger beroep.&#13;
2.4. Vervolgens hebben partijen, Van de Vegte-Abbing bij&#13;
akte en de Gemeente bij antwoordakte, het debat&#13;
voortgezet.&#13;
2.5. Ter zitting van 15 september 2008 hebben partijen de&#13;
zaak doen bepleiten, Van de Vegte-Abbing door mr.&#13;
J.T.A.M. van Mierlo, advocaat te Deventer en de Gemeente&#13;
door mr. L. Paulus, advocaat te Apeldoorn,&#13;
beiden hebben daarbij pleitnotities in het geding gebracht.&#13;
2.6. Vervolgens hebben partijen de stukken voor het wijzen&#13;
van arrest aan het hof overgelegd.&#13;
3. De vaststaande feiten&#13;
3.1. Tussen partijen staan in hoger beroep als enerzijds gesteld&#13;
en anderzijds erkend dan wel niet of onvoldoende&#13;
weersproken en op grond van de in zoverre&#13;
niet bestreden inhoud van overgelegde producties, de&#13;
navolgende feiten vast.&#13;
3.2. Tussen wijlen de echtgenoot van Van de Vegte-Abbing,&#13;
F.J. van de Vegte (hierna: Van de Vegte), als&#13;
pachter en de Gemeente als verpachtster is op 6 respectievelijk&#13;
13 januari 1983 een pachtovereenkomst&#13;
op schrift gesteld met betrekking tot de percelen kadastraal&#13;
bekend gemeente Zwollerkerspel, sectie T,&#13;
nrs. 305, 307 en sectie A, nr. 5061, ter grootte van in&#13;
totaal 13.59.20 ha, ingaande 1 januari 1983 en eindigende&#13;
op 31 december 1988. De pachtovereenkomst&#13;
is ingekomen bij de Grondkamer voor Overijssel op&#13;
17 januari 1983.&#13;
Tussen Van de Vegte en de Gemeente bestond vóór&#13;
1983 een vergelijkbare pachtverhouding.&#13;
3.3. Bij notariële akte van 21 juli 1988 is door de Gemeente&#13;
als verkoper aan Van de Vegte als koper&#13;
(onder meer) geleverd een gedeelte van het gepachte&#13;
ter grootte van 3.13.11 ha.&#13;
3.4. Van de Vegte en de Gemeente hebben vervolgens op&#13;
16 december 1988 een pachtovereenkomst op schrift&#13;
gesteld met betrekking tot het perceel kadastraal bekend&#13;
gemeente Zwolle, sectie S, nr. 20 ged., ter&#13;
grootte van 11.14.00 ha. De akte vermeldt enkele bijzondere&#13;
voorwaarden, die echter deels zijn doorgehaald.&#13;
De tekst van het doorgehaalde gedeelte luidt&#13;
als volgt:&#13;
‘De pachter neemt op zich, zonder schriftelijke toestemming&#13;
van de verpachter, niets te doen of na te&#13;
laten als gevolg waarvan het – bij het aangaan van de&#13;
pachtovereenkomst op het gepachte rustende – melkquotum,&#13;
of het daarvan later op grond van overheidsmaatregelen&#13;
afgeleide melkquotum gedurende enige&#13;
periode wordt verminderd. Partijen komen overeen,&#13;
dat het op het gepachte rustende melkquotum, bij het&#13;
aangaan van de pachtovereenkomst gelijk is aan het&#13;
hectaregemiddelde, zijnde ca. kilogram per hectare.&#13;
De pachter stelt zich garant voor een door het in gebreke&#13;
blijven ontstane waardevermindering van het&#13;
gepachte.’&#13;
3.5. Van de Vegte heeft het melkquotum vanaf augustus&#13;
1999 tot en met januari 2000 in gedeelten aan derden&#13;
verkocht.&#13;
3.6. Van de Vegte is op 15 september 2004 overleden. Op&#13;
grond van het testament van Van de Vegte is uitsluitend&#13;
Van de Vegte-Abbing hem opgevolgd in de positie&#13;
van pachter.&#13;
4. De motivering van de beslissing in hoger beroep&#13;
4.1. In eerste aanleg hebben Van de Vegte-Abbing en geïntimeerden&#13;
sub 2 en 3 gevorderd dat zij op basis van&#13;
het in het tweede lid van art. 54 Pachtwet bepaalde,&#13;
als pachters gezamenlijk in de plaats van Van de Vegte&#13;
zouden worden gesteld. In reconventie heeft de Gemeente&#13;
ontbinding en ontruiming van het gepachte&#13;
gevorderd, alsmede schadevergoeding ter zake van&#13;
door Van de Vegte-Abbing verkocht melkquotum.&#13;
Tijdens de in eerste aanleg gehouden comparitie van&#13;
partijen hebben geïntimeerden sub 2 en 3 hun vordering&#13;
ingetrokken.&#13;
Bij het bestreden vonnis heeft de pachtkamer in eerste&#13;
aanleg de vordering in conventie afgewezen en de vordering&#13;
in reconventie toegewezen.&#13;
4.2. Van de Vegte-Abbing heeft ten onrechte geïntimeerden&#13;
sub 2 en 3 in dit hoger beroep betrokken. In zoverre&#13;
moet zij in haar hoger beroep niet-ontvankelijk&#13;
worden verklaard.&#13;
4.3. Van de Vegte-Abbing heeft alleen grieven gericht&#13;
tegen het vonnis in reconventie. Naar het hof begrijpt,&#13;
richtte ook de appeldagvaarding zich alleen&#13;
tegen het vonnis in reconventie. Volgens het petitum&#13;
van die dagvaarding verlangde Van de Vegte-Abbing&#13;
immers alleen in reconventie een andere beslissing&#13;
dan door de pachtkamer in eerste aanleg gegeven.&#13;
4.4. Per 1 september 2007 is met de art. 7:311 e.v. Burgerlijk&#13;
Wetboek een nieuwe wettelijke regeling van de&#13;
pacht in werking getreden en is de Pachtwet vervallen.&#13;
Omdat tussen oud en nieuw recht geen voor de&#13;
onderhavige zaak relevant verschil bestaat, behoeft de&#13;
vraag welk recht volgens het overgangsrecht van toepassing&#13;
is, geen bespreking.&#13;
4.5. Grief 1, welke erover klaagt dat de pachtkamer in eerste&#13;
aanleg heeft aangenomen dat de vordering in reconventie&#13;
zich uitsluitend tegen Van de Vegte-Abbing&#13;
richtte, faalt gelet op hetgeen onder 3.6 is vastgesteld.&#13;
4.6. Het hof zal de overige grieven gezamenlijk bespreken.&#13;
4.7. Van de Vegte-Abbing stelt zich op het standpunt dat&#13;
uit de doorhaling in de akte van 16 december 1988,&#13;
zoals hiervoor onder 3.4 vermeld, volgt dat partijen&#13;
destijds zijn overeengekomen dat de Gemeente ter&#13;
zake van het gepachte geen aanspraak zou kunnen&#13;
maken op het melkquotum.&#13;
4.8. Voor de vraag wat de betekenis is van de bedoelde&#13;
doorhaling, komt het aan op hetgeen partijen over en&#13;
weer hebben verklaard en in de gegeven omstandigheden&#13;
redelijkerwijs uit elkaars verklaringen en gedragingen&#13;
hebben mogen afleiden. Afgezien van eventuele&#13;
aanvullende feiten of omstandigheden geldt dat&#13;
Van de Vegte uit de doorhaling op zichzelf niet meer&#13;
heeft kunnen afleiden dan dat de Gemeente ermee instemde&#13;
dat de akte niet mede zou dienen tot het bewijs&#13;
dat partijen het doorgehaalde waren overeengekomen.&#13;
4.9. Van de Vegte-Abbing heeft aangevoerd dat tussen Van&#13;
de Vegte en namens de Gemeente de heer Kreule uitdrukkelijk&#13;
is afgesproken dat het gemeentebestuur&#13;
geen aanspraak op het melkquotum zou maken. Beiden&#13;
zijn inmiddels overleden en Van de Vegte-Abbing&#13;
– die de bewijslast draagt – heeft geen bewijs van de&#13;
afspraak aangeboden. De Gemeente heeft de stellingen&#13;
van Van de Vegte-Abbing gemotiveerd betwist,&#13;
onder meer met de stelling dat Van de Vegte zonder&#13;
de doorhaling niet wilde tekenen. Gelet op een en ander moet het standpunt van Van de Vegte-Abbing&#13;
worden verworpen en moet het ervoor worden gehouden&#13;
dat ook na 16 december 1988 met het gepachte&#13;
melkquotum samenhing. De enkele omstandigheid&#13;
dat de Gemeente bij gelegenheid van de aankoop&#13;
van een gedeelte van het gepachte ter grootte&#13;
van 3.13.11 hectare in 1988 geen aanspraak heeft gemaakt&#13;
op het met dat gedeelte samenhangende quotum,&#13;
leidt niet tot een ander oordeel. Daaruit kan&#13;
niet een aanwijzing van voldoende gewicht worden&#13;
afgeleid dat de Gemeente afstand deed van haar aanspraken&#13;
met betrekking tot het melkquotum.&#13;
4.10. Vervolgens staat ter beoordeling welke hoeveelheid&#13;
quotum met het gepachte samenhing op het moment&#13;
dat het quotum werd verkocht.&#13;
4.11. In hoger beroep heeft Van de Vegte-Abbing alsnog de&#13;
meitellinggegevens vanaf 1983 overgelegd. Volgens de&#13;
meitellinggegevens van 1983 bedroeg de bedrijfsoppervlakte&#13;
in dat jaar 17.40.00 ha, waarvan 16.79.00&#13;
ha in pacht. Volgens de overgelegde gegevens van het&#13;
Productschap Zuivel is aan Van de Vegte in 1984&#13;
329.867 kg melkquotum toegekend. Het hectaregemiddelde&#13;
bedroeg dus 18.957,87 kg.&#13;
4.12. Wat betreft de vraag welk gedeelte van het melkquotum&#13;
ten tijde van de verkoop in 1999/2000 met het&#13;
gepachte samenhing, zijn met name de navolgende&#13;
kwesties van belang:&#13;
a. De Gemeente stelt zich op het standpunt dat alle in&#13;
1983 gepachte grond in de berekening moet worden&#13;
meegenomen, zodat in 1984 een gedeelte van&#13;
16,79/17,4 van het totale toegekende melkquotum&#13;
met het gepachte ging samenhangen. Volgens Van de&#13;
Vegte-Abbing was de Stichting Beheer Landbouwgronden&#13;
of het Bureau Beheer Landbouwgronden geheel&#13;
of gedeeltelijk eigenaar van de gronden die Van&#13;
de Vegte naast de 13.59.20 ha van de Gemeente in&#13;
‘losse pacht’ had. Volgens Van de Vegte-Abbing ging&#13;
in 1984 niet meer dan een gedeelte van 13,592/17,4&#13;
van het totale melkquotum met het gepachte samenhangen.&#13;
b. Wat betreft de onder b bedoelde ‘losse pacht’ beroept&#13;
Van de Vegte-Abbing zich subsidiair op verjaring&#13;
van de aanspraken van de Gemeente ter zake van&#13;
het melkquotum. Bedoelde pacht is reeds in de loop&#13;
van de jaren tachtig geëindigd. Hetzelfde standpunt&#13;
neemt Van de Vegte-Abbing in wat betreft de 3.13.11&#13;
ha pachtgrond die door Van de Vegte in 1988 is aangekocht&#13;
en diverse andere grondtransacties. De Gemeente&#13;
stelt zich op het standpunt dat van verjaring&#13;
geen sprake is, omdat het melkquotum is ‘ingedikt’,&#13;
dat wil zeggen dat het totale in 1984 met het gepachte&#13;
samenhangende melkquotum met de resterende&#13;
pachtgronden is gaan samenhangen. De rechtbank&#13;
heeft aangenomen dat het melkquotum inderdaad&#13;
is ingedikt.&#13;
4.13. Het hof zal eerst de onder b bedoelde kwestie bespreken.&#13;
Het uitgangspunt van de vaste rechtspraak van&#13;
dit hof met betrekking tot het melkquotum is dat met&#13;
de totale in 1984 gepachte grond melkquotum is&#13;
gaan samenhangen. Indien met betrekking tot een gedeelte&#13;
van deze grond de pacht wordt beëindigd, ontstaat&#13;
volgens dezelfde rechtspraak op het moment van&#13;
die beëindiging een aanspraak van de verpachter op&#13;
oplevering van een evenredig gedeelte van het met het&#13;
oorspronkelijke gepachte samenhangende quotum,&#13;
waartegenover de pachter aanspraak kan maken op&#13;
vergoeding van in beginsel de helft van de waarde van&#13;
dat gedeelte. Partijen kunnen echter ook overeenkomen&#13;
dat zij hun aanspraken met betrekking tot bedoeld&#13;
gedeelte van het quotum ‘doorschuiven’ tot het&#13;
moment dat de pacht met betrekking tot de resterende&#13;
gronden wordt beëindigd. Komen zij dat inderdaad&#13;
overeen, dan leidt dat ertoe dat met de resterende&#13;
gronden evenredig meer quotum gaat samenhangen,&#13;
zodat men in dat geval kan zeggen dat het&#13;
melkquotum ‘indikt’.&#13;
4.14. Voor de vraag of partijen inderdaad zijn overeengekomen&#13;
dat zij hun aanspraken met betrekking tot het&#13;
quotum doorschoven en dus het melkquotum is ‘ingedikt’,&#13;
komt het aan op hetgeen partijen over en&#13;
weer hebben verklaard en redelijkerwijs uit elkaars&#13;
verklaringen en gedragingen hebben mogen afleiden.&#13;
Die maatstaf brengt mee dat – afhankelijk van de omstandigheden&#13;
van het geval – soms ook een bepaalde&#13;
bedoeling van partijen wat betreft hun aanspraken&#13;
met betrekking tot het melkquotum behoort te worden&#13;
verondersteld, omdat die bedoeling in de gegeven&#13;
omstandigheden zozeer voor de hand lag, dat partijen&#13;
over en weer elkaar in die zin hebben moeten begrijpen,&#13;
ook zonder dat de kwestie van het melkquotum&#13;
met zoveel woorden tussen hen aan de orde is geweest.&#13;
Bij dit laatste sluit aan de rechtspraak van dit&#13;
hof wat betreft een geval van kavelruil (arrest van 18&#13;
juli 2000 inzake Van Balkom/Vincentius, Agr.r. 2002,&#13;
5126) en wat betreft gevallen waarin partijen een vervangende&#13;
pachtovereenkomst met betrekking tot al&#13;
dan niet deels hetzelfde object hebben gesloten (beschikking&#13;
van 15 november 2005, inzake BBL/Van&#13;
Schie, Agr.r. 2007, 5396, en arrest van 24 januari&#13;
2006, inzake De Groot/Van Noord c.s., Agr.r. 2007,&#13;
5388).&#13;
4.15. Concrete feiten of omstandigheden waaruit kan worden&#13;
afgeleid dat partijen hetzij uitdrukkelijk hetzij&#13;
stilzwijgend zijn overeengekomen om hun aanspraken&#13;
met betrekking tot het melkquotum door te schuiven,&#13;
zijn door de Gemeente niet aangevoerd en volgen ook&#13;
niet uit de gedingstukken. In dit verband is van belang&#13;
dat – zoals Van de Vegte-Abbing ter gelegenheid&#13;
van de pleidooizitting in hoger beroep heeft verklaard&#13;
en van de zijde van de Gemeente is beaamd – de aankoop&#13;
van 3.13.11 ha pachtgrond op initiatief van Van&#13;
de Vegte plaatsvond en niet op initiatief van de Gemeente.&#13;
Gelet op die omstandigheid was het doorschuiven&#13;
van de aanspraken met betrekking tot het&#13;
quotum allerminst vanzelfsprekend.&#13;
4.16. Uit het voorgaande volgt dat de aanspraak van de Gemeente&#13;
ter zake van het met 3.13.11 ha pachtgrond&#13;
samenhangende melkquotum in 1988 opeisbaar is geworden&#13;
en dat Van de Vegte-Abbing zich ter zake van dat gedeelte van het totale quotum terecht op verjaring&#13;
beroept.&#13;
4.17. Ook wat betreft de ‘losse pacht’ die in de loop van de&#13;
jaren tachtig is geëindigd, geldt dat de Gemeente geen&#13;
concrete feiten of omstandigheden heeft gesteld waaruit&#13;
kan worden afgeleid dat partijen hetzij uitdrukkelijk&#13;
hetzij stilzwijgend zijn overeengekomen om hun&#13;
aanspraken met betrekking tot het melkquotum door&#13;
te schuiven en dat zulke feiten of omstandigheden&#13;
ook niet uit de gedingstukken volgen. Derhalve is een&#13;
eventuele aanspraak van de Gemeente met betrekking&#13;
tot deze gronden inmiddels eveneens verjaard.&#13;
4.18. Voor zover na januari 2000 (het moment waarop het&#13;
laatste melkquotum is verkocht) verdere verkleining&#13;
van het gepachte heeft plaatsgevonden, is dat niet van&#13;
belang. Van de Vegte-Abbing heeft zich bij memorie&#13;
van grieven (p. 4) erop beroepen dat zij ‘in 1999’ mee&#13;
heeft gewerkt aan de overdracht van een perceelsgedeelte&#13;
ter grootte van 0.29.18 ha aan hetWaterschap&#13;
ten behoeve van dijkverbetering. Zij verwijst daarvoor&#13;
niet naar enige productie in het dossier. Bij gelegenheid&#13;
van de pleidooizitting in hoger beroep spreekt&#13;
Van de Vegte-Abbing (pleitnota onder 6) van 0.29 ha&#13;
die ‘in 2000’ naar het Waterschap zou zijn gegaan. In&#13;
verband met een en ander moet de conclusie zijn dat,&#13;
voor zover Van de Vegte-Abbing de bedoeling heeft&#13;
gehad te stellen dat bedoelde transactie vóór januari&#13;
2000 heeft plaatsgevonden, zij haar standpunt onvoldoende&#13;
heeft gemotiveerd.&#13;
4.19. Gelet op hetgeen onder 4.17 is overwogen, behoeft de&#13;
onder 4.12 sub a bedoelde kwestie geen bespreking&#13;
meer.&#13;
4.20. De hoeveelheid melkquotum die met het gepachte samenhing&#13;
op het moment dat het quotum werd verkocht,&#13;
berekent het hof als volgt. De totale bedrijfsoppervlakte&#13;
van het melkveebedrijf van Van de Vegte&#13;
bedroeg in het referentiejaar 1983 17.40.00 ha. Het&#13;
gepachte waarmee in 1999 nog quotum samenhing&#13;
had een grootte van 10.46.09 ha (13.59.20 ha minus&#13;
3.13.11 ha). Dat betekent dat een gedeelte ter grootte&#13;
van 10,4609/17,4 van het in 1984 toegekende quotum&#13;
van 329.867 kg in aanmerking komt, is&#13;
198.316,42 kg. Na verrekening van de in de jaren&#13;
1985/1986 tot het moment van verkoop van het quotum&#13;
berekende kortingen en verruimingen – zoals die&#13;
kortingen en verruimingen onder meer ook volgen uit&#13;
productie 10 bij memorie van grieven – resteerde&#13;
daarvan ten tijde van de verkoop van het quotum&#13;
176.316,33 kg.&#13;
4.21. De Gemeente rekent met een prijs van € 0,42 per&#13;
procent vet en een gemiddeld vetpercentage van&#13;
4,3%. Van de Vegte-Abbing heeft afrekeningen van&#13;
de diverse verkopen overgelegd en rekent op grond&#13;
daarvan met een gemiddelde prijs van € 0,41 per&#13;
procent vet en gaat verder uit van het oorspronkelijk&#13;
toegewezen vetgehalte van 4,19% en niet van het als&#13;
gevolg van aankopen door Van de Vegte verhoogde&#13;
gemiddelde vetgehalte van 4,30%. De Gemeente&#13;
heeft de feitelijke juistheid van de gerealiseerde gemiddelde&#13;
prijs van € 0,41 niet bestreden en niet aangevoerd&#13;
dat Van de Vegte quotum onder de marktwaarde&#13;
heeft verkocht. Uit moet worden gegaan van&#13;
een vetgehalte van 4,19%, omdat immers de Gemeente&#13;
alleen aanspraak kan maken op het restant&#13;
van het in 1984 toegekende quotum. De aanspraak&#13;
van de Gemeente bedraagt de helft van de verkoopopbrengst&#13;
en dus € 151.446,91 (€ 0,41 x 4,19 x&#13;
176.316,33 x 0,5).&#13;
4.22. De Gemeente vordert primair betaling van wettelijke&#13;
rente vanaf 1 juli 1999. Daarbij ziet de Gemeente er&#13;
ten onrechte aan voorbij dat het hier gaat om de gevolgen&#13;
van de nietnakoming van de verbintenis van&#13;
Van de Vegte-Abbing als pachter om bij gelegenheid&#13;
van het einde van de pacht het met het gepachte samenhangende&#13;
melkquotum aan de Gemeente als verpachter&#13;
op te leveren, tegen vergoeding van de helft&#13;
van de waarde van dat quotum. Indien een pachter&#13;
tijdens de looptijd van de pachtovereenkomst het met&#13;
het gepachte samenhangende quotum geheel of gedeeltelijk&#13;
verkoopt, kan de verpachter weliswaar de&#13;
gevolgen van niet-nakoming op de voet van het eerste&#13;
lid van art. 6:80 Burgerlijk Wetboek reeds in op het&#13;
moment van verkoop doen intreden – met als gevolg&#13;
dat de verpachter direct aanspraak kan maken op de&#13;
helft van de verkoopopbrengst – maar blijft volgens&#13;
het tweede lid van die bepaling het oorspronkelijke&#13;
tijdstip van opeisbaarheid gelden voor de verschuldigdheid&#13;
van schadevergoeding wegens vertraging,&#13;
zodat wettelijke rente verschuldigd is vanaf het moment&#13;
dat de pachtovereenkomst eindigt.&#13;
4.23. Van de Vegte-Abbing heeft binnen het tijdvak als bedoeld&#13;
in art. 36 lid 2 Pachtwet (oud) aan de Gemeente&#13;
kennis gegeven geen verlenging van de pachtovereenkomst&#13;
te wensen, zodat als gevolg daarvan de&#13;
pacht per 1 januari 2007 is geëindigd (brief van 1 december&#13;
2005, overgelegd bij conclusie van antwoord).&#13;
De wettelijke rente over het onder 4.21 bedoelde bedrag&#13;
is derhalve verschuldigd vanaf 1 januari 2007.&#13;
4.24. Uit hetgeen in de vorige alinea is overwogen, volgt&#13;
voorts dat Van de Vegte-Abbing terecht opkomt tegen&#13;
de ontbinding van de pachtovereenkomst, omdat immers&#13;
ten tijde van het eindvonnis van 15 mei 2007 de&#13;
pacht reeds was geëindigd.&#13;
4.25. Het hof passeert het bewijsaanbod v</content><legacyfootnotes/><footnotes><footnote/></footnotes><auteurs>Dun/Vos, mrs. W.L. Valk, M.M. Olthof en G.P.M. van den Dungen en&#13;
de deskundige leden F.J.A. baron van Verschuer en H.K.C.&#13;
Roelofsen</auteurs><published>2009-04-01 00:00:00</published><modified>2017-06-16 16:17:51</modified><editiondate>2009-04-01</editiondate><htmlpath>https://denhollander.info/artikel/8135</htmlpath></article>
</articles></edition>