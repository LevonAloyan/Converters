<edition><articles><article><jaar>1986</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/1986</searchword><id>6353</id><udhid>UDH:TvAR/6353</udhid><titel>Natuur en landbouw</titel><searchwords><searchword>TvAR 4/1986</searchword><searchword>UDH:TvAR/6353</searchword></searchwords><attachments><attachment><name>1986_nr 4_Artikel_Brussaard.pdf</name><extention>pdf</extention><url>https://denhollander.info/download/6135/ci</url></attachment></attachments><inleiding>Enkele juridisch-bestuurlijke beschouwingen&#13;
over scheiding en verweving&#13;
Preadvies voor de op 18 april 1986 te houden jaarvergadering van de Vereniging&#13;
voor Agrarisch Recht&#13;
door prof. mr W. Brussaard, hoogleraar in het agrarisch recht van de Westerse gebieden,&#13;
hieronder begrepen het milieurecht en het recht betreffende de ruimtelijke&#13;
ordening, aan de Landbouwhogeschool te Wageningen en mr P.C.E. van Wijmen,&#13;
advocaat te Breda.&#13;
Inhoud:&#13;
I. Inleiding&#13;
II. Ontwikkelingen in het bestuursrecht&#13;
III. Ontwikkelingen in het landelijk gebied. 1. Het landelijk gebied als voorwerp van regelgeving&#13;
2. Het rijksbeleid ten aanzien van de landelijke gebieden&#13;
3. Natuur en landbouw&#13;
IV. Instrumenten van scheiding en verweving&#13;
1. Wet op de Ruimtelijke Ordening&#13;
a. Het bestemmingsplan buitengebied&#13;
b. Natuur en landbouw in bestemmingsplannen&#13;
c. Nieuwe ontwikkelingen&#13;
2. Landinrichtingswet&#13;
3. Beheersovereenkomsten&#13;
4. Natuurbeschermingswet&#13;
5. Boswet&#13;
6. Kampeerwet&#13;
7. Planningsprocedure Openluchtrecreatie&#13;
8. Natuur + landbouw en schadevergoeding&#13;
V. Scheiding en verweving: een bestuurlijke opgave&#13;
I. INLEIDING&#13;
Het verzoek van het bestuur van de Vereniging voor Agrarisch Recht luidde een&#13;
preadvies te schrijven over natuur en landbouw. Wij hebben bij de uitvoering van die opdracht als centraal thema gekozen voor het vraagstuk van scheiding en verweving,&#13;
segregatie en integratie van natuur en landbouw, en daarbij vooral naar de juridische&#13;
en bestuurlijke aspecten gekeken.&#13;
Dit preadvies is een gezamenlijk produkt van beide preadviseurs. Globaal genomen&#13;
heeft Brussaard de meer instrumentele delen voor zijn rekening genomen en&#13;
Van Wijmen het onderzoek van de jurisprudentie. Wij voelen ons echter beiden&#13;
verantwoordelijk voor de gehele inhoud.</inleiding><content>II. ONTWIKKELINGEN IN HET BESTUURSRECHT&#13;
Sinds het begin van deze eeuw is de overheid zich in toenemende mate gaan bezighouden&#13;
met de ontwikkelingen in de maatschappij en met het sturen van deze ontwikkelingen.&#13;
Zij deed dat aanvankelijk schoorvoetend, in gevallen waar de bescherming&#13;
van bepaalde bedreigde belangen ingrijpen onafwendbaar maakte. Het aantal&#13;
terreinen waarop de overheid zich tot regulering gerechtigd zag, breidde zich echter&#13;
geleidelijk aan uit, en met name na de Tweede Wereldoorlog nam de opmars van&#13;
de sociale verzorgingsstaat spectaculaire vormen aan. Dat betekende het creëren van&#13;
steeds weer nieuwe regelgeving. Daarmee is binnen onze eeuw een geheel nieuw&#13;
rechtsgebied ontstaan: het administratief recht, tegenwoordig meestal aangeduid als&#13;
bestuursrecht.&#13;
Het omvangrijk arsenaal aan administratieve wetgeving dat op deze wijze is ontstaan,&#13;
is niet - zoals bij het civiel- en strafrecht het geval is - afkomstig van een&#13;
departement, maar (afhankelijk van het onderwerp) van alle departementen die met&#13;
binnenlands bestuur zijn belast. Zo ontstonden wat S.O. van Poelje de 'veertien&#13;
wetsfamilies' noemt: het verschijnsel dat ieder departement zijn eigen systeem van&#13;
wetgeving heeft, met een eigen taalgebruik, eigen formuleringen en eigen constructies.&#13;
In feite is het administratiefrechtelijke veld nog veel genuanceerder en gevarieerder.&#13;
Wat er in de loop der jaren aan administratieve wetten is ontstaan, wordt overwegend&#13;
gekenmerkt door het feit dat iedere wet bepaalde afzonderlijke belangen beoogt&#13;
te beschermen en/of bepaalde afzonderlijke problemen beoogt op te lossen;&#13;
daartoe geeft die wet voor een afgegrensd gebied een regeling die voor dat gebied&#13;
en voor dat probleem de beste oplossing lijkt te bieden. Deze benadering heeft doorgaans&#13;
tot effect dat een bepaald belang geïsoleerd wordt, zulks overigens geheel in&#13;
overeenstemming met de bedoeling van de wetgever en van de belangengroep die om&#13;
die wet gevraagd heeft. Het ontstaan van dat soort belangen wetgeving roept overigens&#13;
bij andere belangengroepen weer de behoefte aan een 'eigen' wet op, zeker als&#13;
van de eerste wet bepaalde nadelige effecten op andere belangenvelden uitgaan. Op&#13;
die wijze is een grote variëteit aan administratiefrechtelijke wetten ontstaan, die beperkt&#13;
blijven tot geïsoleerde gebieden en onderling geen of nauwelijks samenhang&#13;
vertonen. Dat was op zich niet zo bezwaarlijk in een situatie waarin het nog mogelijk&#13;
was allerlei belangen op zichzelf te bekijken en te behartigen. Raakvlakken met andere&#13;
wetten waren er aanvankelijk dan ook nauwelijks, conflicten tussen wetten&#13;
kwamen spaarzaam voor en als ze voorkwamen kende ons recht van oudsher twee simpele regels om ze op te lossen: de jongere wet gaat boven de oudere en de speciale&#13;
boven de algemene.&#13;
Die situatie is echter inmiddels veranderd. Naarmate onze maatschappij complexer&#13;
wordt en de hoeveelheid regelgeving groeit, doet het zich steeds vaker voor&#13;
dat nieuwe regelgeving raakt aan of overlapt met bestaande regelgeving, die hetzelfde&#13;
object (bijv. de grond en het gebruik daarvan) vanuit een andere optiek benadert.&#13;
Voor zover daaruit conflicten voortkomen blijken die met behulp van de beide genoemde&#13;
rechtsregels nauwelijks op bevredigende wijze opgelost te kunnen worden,&#13;
bijvoorbeeld omdat niet duidelijk is welke wet als algemeen en welke als speciaal&#13;
aangemerkt moet worden. Bovendien zijn beleidsterreinen tot ontwikkeling gekomen&#13;
(en van eigen regelgeving voorzien) die als het ware dwars door bestaande beleidsterreinen&#13;
en de daarvoor geldende regelgeving heen lopen. Dat is met name het&#13;
geval voor het terrein van de ruimtelijke ordening en later voor dat van het milieu.&#13;
De thans bestaande administratiefrechtelijke wetgeving is overwegend 'bevoegdheden&#13;
wetgeving': de wet creëert bevoegdheden, wijst de organen aan die die bevoegdheden&#13;
mogen of moeten uitoefenen, creëert instrumenten om de met de wet&#13;
beoogde doeleinden te kunnen realiseren en geeft ten slotte spelregels aan die daarbij&#13;
in acht genomen moeten worden. Zulke wetgeving krijgt dus pas feitelijke inhoud&#13;
en betekenis door de toepassing die eraan gegeven wordt door de in de wet aangewezen&#13;
organen. Vaak zullen dat organen zijn waaraan algemene bestuurstaken zijn&#13;
toevertrouwd (minister, GS, B en W), maar bepaalde bevoegdheden kunnen ook&#13;
aan speciaal daartoe in het leven geroepen organen zijn toebedeeld (Centrale Landinrichtingscommissie)&#13;
.&#13;
Aan die toepassing van algemene regels op een concreet geval ligt doorgaans een&#13;
belangenafweging ten grondslag. Daarbij komt de vraag in hoeverre het geregelde&#13;
belang geïsoleerd beschouwd kan worden dan wel verweven is met andere (al dan&#13;
niet conflicterende) belangen, in zijn volle omvang aan de orde. Bij zijn afweging&#13;
is het bestuursorgaan gebonden aan de grenzen die de wet zelf stelt, te vinden in de&#13;
considerans en vooral in de criteria die de uitvoerende organen bij het hanteren van&#13;
hun bevoegdheden in acht moeten nemen. Die criteria kunnen ruim zijn en het orgaan&#13;
veel beleidsruimte (Freies Ermessen) laten, ze kunnen ook eng zijn (gebonden&#13;
beschikking), en iedere variant daartussen. Bij ruime criteria heeft de bestuurder&#13;
grote vrijheid om - binnen de doelstellingen van de desbetreffende wet - alle factoren&#13;
die voor de beslissing relevant moeten worden geacht in zijn belangenafweging&#13;
te betrekken. Naarmate de criteria enger worden, wordt ook zijn afwegingsruimte&#13;
geringer. Dat kan betekenen dat factoren die naar zijn mening voor de beslissing wel&#13;
degelijk relevant zijn, niet meegewogen kunnen worden, bijvoorbeeld omdat die belangen&#13;
via andere wetgeving bescherming genieten. Zou de bestuurder zulke door&#13;
de wet gestelde grenzen overschrijden, dan zou hij de hem door die wet gegeven bevoegdheid&#13;
gebruiken voor een ander doel dan waarvoor zij gegeven is en daarmee&#13;
détournement de pouvoir plegen. De hantering van dit beginsel draagt er aldus ook&#13;
toe bij om het hiervoor gesignaleerde verschijnsel van belangen-isolering - als daarvoor&#13;
in een wet gekozen is - in stand te houden. Of de grenzen van de wet in het&#13;
concrete geval geëerbiedigd zijn en of ook anderszins bij de beslissing voldaan is aan normen van behoorlijk bestuur, staat steeds vaker - zeker sinds de Wet Arob van&#13;
kracht is - ter toetsing bij de rechter; bij administratief beroep staat zelfs de doelmatigheid&#13;
van de beslissing volledig ter beoordeling.&#13;
Met het complexer worden der maatschappij wordt ook de toepassing van regelgeving&#13;
op concrete gevallen een moeizame aangelegenheid. Bij de belangenafweging&#13;
die aan die toepassing van algemene regels op een concreet geval ten grondslag ligt,&#13;
zal steeds vaker het behartigen van het ene belang in meerdere of mindere mate ten&#13;
koste gaan van andere belangen. Hoewel enerzijds de verwevenheid van belangen -&#13;
zeker in het landelijk gebied - voortdurend toeneemt, worden anderzijds ook de&#13;
belangentegenstellingen groter, vooral in een situatie van economische teruggang.&#13;
Daarbij komt dan nog dat de consequenties van bepaalde keuzen maar ten dele, en&#13;
soms zelfs nauwelijks zijn te overzien (bijv. milieugevolgen).&#13;
In die situatie wordt de rol van de bestuurder - en in het verlengde daarvan van de&#13;
rechter - steeds pregnanter en zwaarder. Hoewel iedere belangrijke beslissing op&#13;
elk bestuursniveau berust op (de fictie van) collegiaal bestuur, richt de aandacht zich&#13;
toch steeds meer op de individuele bestuurder. Of hij dat nu wil of niet, de individuele&#13;
bestuurder wordt meer gezien als de behartiger van bepaalde, tot zijn portefeuille&#13;
behorende belangen dan als lid van een bestuurscollege met algemene bestuurstaken,&#13;
en hij wordt daarop ook aangesproken door zijn functionele achterban. Dat kan de&#13;
tegenstellingen in het afwegingsproces verscherpen. Het resultaat van de afweging&#13;
wordt dan ervaren als het 'winnen' van een bepaald belang en het 'verliezen' van&#13;
bestuurder X. Die aan de bestuurder opgedrongen rol draagt eerder bij tot scheiding&#13;
van belangen dan tot verweving, en maakt het hem moeilijk in het college mee te&#13;
zoeken naar een synthese: de minst slechte oplossing; in veel gevallen zal de beste&#13;
oplossing al lang niet meer bereikbaar zijn.&#13;
III. ONTWIKKELINGEN IN HET LANDELIJK GEBIED&#13;
1. Het landelijk gebied als voorwerp van regelgeving&#13;
De hiervoor geschetste ontwikkeling geldt ook het landelijk gebied. Was dat aanvankelijk&#13;
in hoofdzaak het werkgebied van de landbouw, geleidelijk aan werden&#13;
allerlei andere functies in dat gebied geïntroduceerd, terwijl ook bestaande functies&#13;
een herwaardering ondergingen. Zo heeft niet alleen het stedelijk ruimtebeslag&#13;
in de loop der jaren steeds weer nieuwe stukken aan het landelijk gebied onttrokken,&#13;
ook tal van nieuwe functies moesten en moeten in dat gebied een plaats&#13;
vinden, zoals wegen, spoorwegen, elektriciteitscentrales en hoogspanningslijnen,&#13;
buisleidingen, vliegvelden, militaire oefenterreinen, recreatiegebieden, waterwingebieden,&#13;
delfstoffenwinplaatsen en afvalopslagplaatsen. Ook functies die vanouds&#13;
aan het landelijk gebied inherent zijn geweest (de landbouw in al zijn varianten, natuur&#13;
en landschap) raken steeds vaker in onderlinge concurrentie. Bij sommige&#13;
gebruiksvormen doet zich bovendien het verschijnsel voor, dat zij hun invloed zichtbaar,&#13;
hoorbaar of ruikbaar tot ver buiten het door hen geoccupeerde gebied uitstrekken en daarmee bijdragen aan een verdere 'verkleining' van het landelijk gebied.&#13;
Dat gebied is daarmee het terrein geworden van een gecompliceerde belangenstrijd,&#13;
waar verschillende belangengroepen en beleidssectoren ieder hun rol spelen&#13;
en waar bovendien verschillende bestuursniveaus ieder hun eigen bevoegdheden hebben.&#13;
Kenmerkend voor de situatie in het landelijk gebied lijken ons twee dingen: ten&#13;
eerste de verscheidenheid aan belangentegenstellingen die in het landelijk gebied zeer&#13;
groot is, en ten tweede de omstandigheid dat veel van die belangen ieder hun eigen&#13;
sectorale regeling hebben (vaak wettelijk, soms buitenwettelijk). Zo zijn voor de inrichting&#13;
en het beheer van het landelijk gebied in ieder geval in meerdere of mindere&#13;
mate van belang de Natuurbeschermingswet, de Boswet, de Monumentenwet, de&#13;
Ontgrondingenwet, de Grondwaterwet, de Afvalstoffenwet, de Wet geluidhinder,&#13;
de Kampeerwet en sinds kort de Landinrichtingswet. Na hun inwerkingtreding komen&#13;
daar nog bij de Wet bodembescherming en de Meststoffenwet.&#13;
Naast de groei van de wetgeving valt er ook een sterke uitgroei te constateren van&#13;
de bemoeienis van de rijksoverheid met het landelijk gebied, die (nog) niet gebaseerd&#13;
is op formele, door de wetgever gegeven bevoegdheden. Meestal gaat het hier om&#13;
regels en procedures, waaraan de rijksoverheid zichzelf gebonden heeft. In dit opzicht&#13;
kunnen genoemd worden de tracering van wegen, hoogspanningslijnen en&#13;
buisleidingen, de plaatskeuze van boorlokaties, de ontwikkeling van openluchtrecreatieprojecten&#13;
(volgens de zgn. PPO-procedure), en in het bijzonder op het gebied&#13;
van natuur- en landschapszorg: de bufferzones, de relatienotagebieden, de&#13;
nationale parken en landschappen, de grote landschappelijke eenheden, de Randstadgroenstructuur,&#13;
alsmede tal van bijdrage- en subsidieregelingen. Op deze wijze&#13;
is voor het landelijk gebied een heel stelsel van buitenwettelijke regelingen ontstaan.&#13;
Zij hebben als kenmerk gemeen dat zij voor bepaalde beleidssectoren doelstellingen&#13;
van rijksbeleid zichtbaar maken, gecombineerd met de beschikbaarheid (en op het&#13;
ogenblik in toenemende mate de niet-beschikbaarheid) van begrotingsgelden.&#13;
Voor wat betreft de onderwerpen waar wèl regelgeving bestaat, is naast de rijkswetgever&#13;
ook de provinciale wetgever in het landelijk gebied actief geweest. Op provinciaal&#13;
niveau heeft men zich vanouds de zorg voor het landschap aangetrokken.&#13;
Geleidelijk aan is men de daar bestaande landschapsverordeningen, die meestal hun&#13;
oorsprong vonden in het weren van ontsierende reclame, gaan uitbreiden over storten&#13;
opslagplaatsen, woonschepen, caravans, tenten, havens, aanlegsteigers e.d. Een&#13;
deel van deze zorg is inmiddels door rijkswetgeving overgenomen (afvalstoffen) of&#13;
zal binnenkort worden overgenomen (bodembescherming).&#13;
Met het vorenstaande is de verscheidenheid aan belangen in het landelijk gebied,&#13;
die op de een of andere wijze een sectorale regeling hebben, in beeld gebracht. Al&#13;
deze deelbelangen ontmoeten elkaar echter ook in het kader van de ruimtelijke ordening&#13;
en de daar bestaande regelgeving: de Wet op de Ruimtelijke Ordening. Zij behoren&#13;
daar zelfs hun onderlinge afweging te krijgen, en wel op alle drie de bestuursniveaus:&#13;
op rijksniveau in de Nota en de Structuurschets Landelijke Gebieden, op&#13;
provinciaal niveau in de streekplannen, en op gemeentelijk niveau vooral in de&#13;
bestemmingsplannen buitengebied, de plek waar de vertaling in bindende regels&#13;
plaatsvindt. Alvorens nu nader onder ogen te zien in hoeverre deze regelgeving relevant is voor&#13;
de ontwikkelingen in het ruimtegebruik in de landelijke gebieden, moeten we weten&#13;
welk beleid de overheid ten aanzien van deze gebieden voert.&#13;
2. Het rijksbeleid ten aanzien van de landelijke gebieden&#13;
Het beleid dat de regering ten aanzien van de landelijke gebieden voert, is neergelegd&#13;
in de Nota Landelijke Gebieden en de daarbij behorende Structuurschets voor de&#13;
Landelijke Gebieden. Blijkens deze beide stukken (die in 1983 de procedure voor&#13;
planologische kernbeslissingen afrondden) is dit beleid gericht op het waarborgen&#13;
en ontwikkelen van verscheidenheid, samenhang en duurzaamheid in het fysisch milieu.&#13;
'Daartoe worden bestaande samenhangen behouden en ontwikkeld en nieuwe&#13;
tot stand gebracht. Ter bescherming van de zwakkere functies worden aan de sterkere&#13;
functies beperkingen opgelegd.' Dat beleid krijgt vorm door middel van zonering.&#13;
Ter ondersteuning van de doelstelling inzake de verscheidenheid in het ruimtegebruik&#13;
geeft de regering in haar beleid onder meer prioriteit aan de verweving van&#13;
de functies van landbouw en natuur in die gebieden waar de handhaving van landschappelijk&#13;
en natuurwetenschappelijk waardevolle elementen speciale beheersmaatregelen&#13;
vraagt.&#13;
Ter uitwerking van het zoneringsgebied worden in de Nota Landelijke Gebieden&#13;
vier categorieën van gebieden onderscheiden (die in de Structuurschets nader zijn geconcretiseerd):&#13;
- gebieden met als hoofdfunctie landbouw (zone A);&#13;
- gebieden met afwisselend landbouw, natuur en andere functies in grotere ruimtelijke&#13;
eenheden (zone B);&#13;
- gebieden met afwisselend landbouw, natuur en andere functies in kleinere ruimtelijke&#13;
eenheden (zone C);&#13;
- gebieden met als hoofdfunctie natuur (zone D).&#13;
Het beleid met betrekking tot de zonering is er op gericht de sterkere op de zwakkere&#13;
functies af te stemmen. Dit kan gebeuren door middel van verweving of scheiding&#13;
van functies. Wanneer sprake is van een beleid van scheiding - en dat doet&#13;
zich overwegend voor in de gebieden van zone A, B en D - heeft een op afzonderlijke,&#13;
specifieke belangen gerichte inzet van instrumenten de voorkeur. Wanneer sprake&#13;
is van verweving heeft een op samenhang gerichte inzet van instrumenten de&#13;
voorkeur; dat is vooral het geval in de C-gebieden, maar ook binnen de A-, B- en&#13;
D-gebieden doen zich situaties voor waar een op samenhang gerichte inzet de voorkeur&#13;
verdient. De regering verwacht van de provincies en gemeenten dat zij in hun&#13;
ruimtelijke plannen nader de gebieden en gebiedsdelen zullen aangeven waar scheiding&#13;
dan wel verweving wordt voorgestaan.&#13;
Het is duidelijk dat de relatie tussen natuur en landbouw bij uitstek geschikt is om&#13;
te worden benaderd vanuit visies over scheiding en verweving.1 Van de Klundert en Van Huis maken daarbij een nader onderscheid tussen functionele en ruimtelijke&#13;
verweving. Bij functionele verweving is binnen één gebruiks- c.q. beheerseenheid&#13;
sprake van zowel natuur- als landbouwfuncties (landbouwgebied met natuurwaarden&#13;
dan wel natuurgebied met agrarisch gebruik). Bij ruimtelijke verweving is sprake&#13;
van verschillende gebieden met verschillende functies onder verschillende beheerders&#13;
en/of eigenaren. In dat geval is het aangeven van de schaal belangrijk, omdat een&#13;
situatie die op een bepaald niveau als scheiding ervaren wordt op een hoger&#13;
niveau verweving kan worden genoemd.&#13;
Dauvellier, die ook dit onderscheid maakt, wijst erop dat waar de Nota Landelijke&#13;
Gebieden het begrip verweving hanteert, daarmee vooral gedoeld wordt op functionele&#13;
verweving. Dit streven naar verweving kreeg zijn neerslag in de zonering, de&#13;
aanduiding van grote landschapseenheden en de taakstelling van een totaalprogramma&#13;
van 200 000 ha relatienotagebieden ('Verweving in het landelijk gebied', publikatie&#13;
85-4 van de Rijksplanologische Dienst).&#13;
Wie beleid tot realisering wil brengen zal over instrumenten moeten beschikken.&#13;
Onder het hoofdstuk 'Instrumentarium' van de Nota Landelijke Gebieden (Toelichting&#13;
op de Regeringsbeslissing, 1979) worden in dit verband twee soorten instrumenten&#13;
genoemd: de algemeen werkende en de sectorale instrumenten. Onder de eerste&#13;
categorie wordt in het bijzonder aandacht besteed aan de instrumenten van de Wet&#13;
op de Ruimtelijke Ordening en van de Landinrichtingswet en aan de beheersovereenkomsten.&#13;
Als sectorale instrumenten noemt de nota de Natuurbeschermingswet,&#13;
de Boswet, de Kampeerwet, de PPO-procedure en de (inmiddels teruggenomen) Kaderwet&#13;
Specifiek Welzijn. Wij zullen in hoofdstuk IV onder ogen zien wat deze instrumenten&#13;
voor ons onderwerp kunnen betekenen.&#13;
3. Natuur en landbouw&#13;
Nadat in het vorengaande de natuur en de landbouw zijn bekeken vanuit het overheidsoogpunt,&#13;
wordt thans de blik gewend naar de concrete situatie. We gaan als&#13;
het ware het veld in, het terrein waarop landbouw en natuur elkaar dagelijks ontmoeten,&#13;
een verschijnsel dat ons al onmiddellijk weer op het spoor zet van de vraag:&#13;
verweving of scheiding? Men kan ook zeggen: integratie of compartimentering? Beide&#13;
begrippenparen zien op de wijze waarop de twee 'functies', die van landbouw en&#13;
die van natuur dus, zich in concreto manifesteren in de ruimte, op de bodem en in&#13;
het landschap, in het ecosysteem ook, zo men wil. De wijze waarop de beide functies&#13;
in onderlinge samenhang dan wel juist in antithese verkeren, wordt voor een belangrijk&#13;
deel bepaald door een ingewikkeld stelsel van juridische regelingen, bevoegdheden&#13;
en instrumenten, alsmede door de manier waarop de praktijk daarmee omspringt.&#13;
Onder 'praktijk' valt dan te verstaan enerzijds het grote conglomeraat van&#13;
overheidsorganen, boeren en burgers, belangenorganisaties van beide kanten. Men&#13;
springt met elkaar en met de bodem, de natuur en het landschap om door middel&#13;
van concrete toepassing van allerlei juridisch instrumentarium, zulks gebaseerd op&#13;
wetten, regelingen, verordeningen en plannen, een geheel dat kan worden aangeduid als het abstracte, het macro-niveau, zulks dus ter onderscheiding van het concrete,&#13;
het micro-niveau. Het is op dit laatste niveau dat zich de relaties tussen belanghebbenden&#13;
onderling en tussen hen en de overheid realiseren in overeenkomsten,&#13;
vergunningen, aanwijzingen, ontheffingen, beheersplannen, verbodsbepalingen, en&#13;
ook in allerlei conflictregulerende mechanismen, zoals controle op handhaving,&#13;
sanctie, administratiefrechtelijke of civielrechtelijke procedures en wat al niet meer.&#13;
Wij zien op dit niveau zowel het normaal gebruik van juridisch instrumentarium,&#13;
als de toetsing daarvan door rechterlijke tussenkomst in de vorm van vonnis of beschikking&#13;
van de administratieve rechter dan wel door uitspraken van bestuursorganen,&#13;
waaronder dan met name de Kroon valt te noemen. De fijnproever zal de&#13;
nuance in de laatste zin wel opmerken: de bedrijvigheid van de Kroon valt in een&#13;
belangrijk aantal categorieën van zijn Besluiten niet meer te kenschetsen als een&#13;
rechterlijke, zulks sedert het nu wel alom bekende arrest Benthem van het Straatsburgse&#13;
Hof (AB 1986, nr. 1, m.n.v. E.M.H. Hirsch Ballin). Desalniettemin blijven&#13;
wij hieronder nog spreken van 'Kroonjurisprudentie', omdat die term nu eenmaal&#13;
gangbaar is. Wij zullen nu nagaan of de toepassing van een bepaald juridisch instrument&#13;
dan wel de concrete geschillenbeslechting - alles uiteraard op het terrein waar&#13;
landbouw en natuur elkander raken - een verwevende dan wel een scheidende invloed&#13;
heeft. Worden natuur en landbouw daar waar zij elkaar letterlijk ontmoeten,&#13;
in het veld, in bodem-water-lucht, in het landschap, ieder op zich zelf teruggeworpen&#13;
of is er juist sprake van een integratie, dit een en ander als gevolg van de concrete&#13;
rechtsuiting?&#13;
Tot zover over de te volgen methode. Alvorens tot toepassing daarvan over te&#13;
gaan, dienen nog enkele opmerkingen van algemene aard te worden gemaakt. Enige&#13;
grondgedachten over landbouw en natuur in hun concrete samenhang of in hun conflict&#13;
kunnen niet achterwege worden gelaten, ook al zullen ze velen doen denken aan&#13;
de befaamde open deur. Landbouw is per definitie aangewezen op gebruik van&#13;
grond en zulks in relatief grote arealen, terwijl dit gebruik zich richt op het voortbrengen&#13;
van plantaardige of dierlijke produkten, hoofdzakelijk bestemd om (uiteindelijk)&#13;
te dienen als voedsel of grondstof voor zekere min of meer industrieel bewerkte&#13;
eindprodukten. Dusdoende vormt de landbouw onontkoombaar een onderdeel&#13;
van de natuur, deze dan bezien in fysisch-chemische zin; de landbouw maakt&#13;
gebruik van natuurlijke processen zoals diverse kringloopsystemen, waaronder dat&#13;
van het water wel een van de meest bevattelijke lijkt. De natuur, geduid als bodemwater-&#13;
lucht - men kan dan ook zeggen 'het milieu' of het ecosysteem - vormt bovendien&#13;
voor de landbouw het noodzakelijk substraat, waarin en waarop hij zich&#13;
voltrekt, maar dat hij op zijn beurt ook ge-, zelfs verbruikt en beïnvloedt. Langs&#13;
deze invalshoek bekeken vormt de natuur voor de landbouw een randvoorwaarde,&#13;
een basisconditie die hij in alle geval niet onbeperkt naar zijn hand kan zetten. Een&#13;
simplificerend doch daardoor onthutsend voorbeeld levert op de niet- of nauwelijks&#13;
grondgebonden landbouwproduktie - zelfs N.M. Zijp krijgt in zijn preadvies uit&#13;
1975 (De Pacht, 1975, blz. 336) onder de overigens ook vandaag veelzeggende titel&#13;
'Naar een integratie van landbouw en natuurbeschermingsbeheer' de uitdrukking&#13;
'bioïndustrie' over de lippen - die zowel intensieve veehouderij als bepaalde teelten&#13;
van tuinbouwprodukten kan omvatten. Wie zich realiseert dat de input-outputcyclus hier dikwijls volstrekt kunstmatig is geworden met alle problemen vandien&#13;
- men denke slechts aan de vermesting - beseft wellicht, dat men hier doende is&#13;
grensstellende condities te overschrijden. De relatieve kwetsbaarheid van het ecologisch&#13;
gezien onaanvaardbare monoculturele systeem uit zich nu en dan op wrange&#13;
wijze als hele landsdelen moeten worden afgesloten voor transport van varkens.&#13;
Ook in euvelen als aardappelmoeheid dwingt de natuur tot de vraag of zij magistra&#13;
zal blijken dan wel als ministra beschouwd moet worden.&#13;
In dit licht gezien is het integratie-postulaat niet alleen maar aantrekkelijk of verwerpelijk,&#13;
doch letterlijk broodnodig. Elke concrete toepassing van een rechtsinstrument,&#13;
elke concrete rechterlijke toetsing kan met dit postulaat voor ogen wel&#13;
degelijk worden beschouwd aan de hand van de vraag: zijn de effecten ervan verwevend&#13;
of juist ontvlechtend. Bevorderen zij integratie dan wel compartimentering&#13;
en segregatie van natuur en landbouw.&#13;
Nog twee apercus ten slotte: 1. vroeger - en dat is niet eens zó lang geleden -&#13;
functioneerde de landbouw wel degelijk in het verlengde van de natuur en in samenhang&#13;
daarmede en wellicht valt aan de toen opgedane kennis en ervaring nu nog of&#13;
weer het een en ander te ontlenen en 2. integratie behoeft niet altijd en overal (tegelijk)&#13;
plaats te vinden, ja dit kan zelfs niet: er zijn natuurgebieden met bijvoorbeeld&#13;
een sterk oligotroof (voedselarm) karakter die geen enkele verrijkende invloed (zoals&#13;
bemesting) verdragen zonder hun ecologisch hoogwaardig karakter onomkeerbaar&#13;
te verliezen. Er zijn daartegenover landbouwgebieden waarin zekere offers aan 'ecologische&#13;
variëteit' onvermijdelijk zullen zijn, of anders gezegd, in zulke gebieden&#13;
zullen bepaalde natuurwaarden (zoals de zojuist genoemde) niet kunnen gedijen.&#13;
Dat includeert geenszins dat verweving daar niet mogelijk zou zijn: zo kan men bijvoorbeeld&#13;
door de landschapsopbouw wel degelijk de natuur in diverse aspecten begunstigen,&#13;
zonder op het 'landbouwproduktief optimum' af te dingen. Men denke&#13;
aan een bepaalde grootschalige lanenstructuur, aan houtwallen als 'brug' voor bepaalde&#13;
insekten- en kleinschalige vogeltrek, aan een of meer grotere 'rustcentra'&#13;
voor wild en ornithofauna e.d.&#13;
Na deze terreinverkenning op het stuk landbouw en natuur in hun concrete situatie,&#13;
een enkele blik op de indeling van hetgeen nog volgt: men kan de landbouw en de&#13;
natuur bezien vanuit een aantal facetten en sectoren zoals de ruimtelijke ordening&#13;
(met daarbij de trits van De Haan: bestemming, inrichting en beheer), de waterhuishouding,&#13;
de bodembescherming, de gewasbescherming en ten slotte het scheppen&#13;
van zo optimaal mogelijke condities voor levende have en fauna. Al deze gebieden&#13;
kennen wetgeving èn rechts- en belangen waarborgen, welke laatste veelal in hun&#13;
concrete uitwerking en toepassing het resultaat vormen van belangenafweging. Het&#13;
is hierdoor immers dat de wijze van gebruik van een zekere bevoegdheid of van een&#13;
zeker instrument - het aanlegvergunningvereiste, de kavelinrichting, de beheersovereenkomst2,&#13;
de waterpeilbeïnvloeding, de mestgiftbeperking en wat al niet verder - in hoge mate wordt bepaald èn vatbaar wordt voor toetsing op zijn rechtsgehalte&#13;
door een onafhankelijke instantie.&#13;
IV. INSTRUMENTEN VAN SCHEIDING EN VERWEVING&#13;
I. Wet op de Ruimtelijke Ordening&#13;
In het hoofdstuk 'Instrumentarium' van de Nota Landelijke Gebieden noemt de regering&#13;
onder de categorie algemeen werkende instrumenten terecht in de eerste plaats&#13;
de Wet op de Ruimtelijke Ordening. Van de in deze wet voorkomende instrumenten&#13;
zijn de structuurschetsen en -schema's en de streekplannen in zoverre van belang dat&#13;
zij de meest gewenste ruimtelijke ontwikkeling in hoofdlijnen aangeven en daarmee&#13;
richtinggevend zijn ten opzichte van lagere ruimtelijke plannen en - sinds de Landinrichtingswet&#13;
in werking is - ook ten opzichte van landinrichtingsplannen.&#13;
Rechtstreeks bindende werking hebben zij echter niet. Dat laatste is wel het geval&#13;
bij het bestemmingsplan dat - binnen de marges die de hogere beleidsplannen stellen&#13;
- beleidslijnen vertaalt in voorschriften die rechtstreeks bindend zijn voor de&#13;
burger.&#13;
a. Het bestemmingsplan buitengebied&#13;
Ingevolge art. 10 van de Wet op de Ruimtelijke Ordening is de gemeenteraad verplicht&#13;
voor zijn buitengebied een bestemmingsplan vast te stellen. Zo'n bestemmingsplan&#13;
wijst, voor zover dit ten behoeve van een goede ruimtelijke ordening nodig&#13;
is, de bestemming van de in het plan begrepen grond aan en geeft zo nodig in&#13;
verband met die bestemming voorschriften omtrent het gebruik van grond en opstallen&#13;
in het plangebied. Bestemmingen kunnen zo nodig gecombineerd worden. De&#13;
voorschriften mogen slechts om dringende redenen een beperking van het meest&#13;
doelmatig gebruik inhouden en mogen geen eisen bevatten met betrekking tot de&#13;
structuur van agrarische bedrijven. Deze laatste beperking wordt in de jurisprudentie&#13;
van de Kroon zo uitgelegd dat via het bestemmingsplan geen agrarische structuurpolitiek&#13;
gevoerd mag worden en dat bestemmingsplannen daarom geen bepalingen&#13;
over bedrijfsgrootte van agrarische bedrijven mogen bevatten.&#13;
Als het bestemmingsplan rechtsgeldig is geworden vormt het de juridische basis&#13;
voor het gemeentelijk ruimtelijk beleid. Realisering en handhaving van het plan vinden&#13;
plaats door middel van de planvoorschriften, door het vereiste van bouw- en&#13;
aanlegvergunning en desnoods door onteigening. Voor zover een belanghebbende&#13;
ten gevolge van de bepalingen van een bestemmingsplan schade lijdt, kent de gemeenteraad&#13;
hem op zijn verzoek een naar billijkheid te bepalen schadevergoeding&#13;
toe. Het moet dan wel gaan om schade die redelijkerwijs niet te zijnen laste behoort&#13;
te blijven.&#13;
Een bestemmingsplan bevat, net als elk ander plan uit de Wet op de Ruimtelijke&#13;
Ordening, een afweging van in beginsel alle ruimtelijk relevante belangen binnen dat plangebied. Zoals wij zagen kan in het landelijk gebied de verscheidenheid aan belangen&#13;
die in meerdere of mindere mate een rol spelen, vrij groot zijn. Daarbij is&#13;
ook van invloed dat er sinds 1965 een neiging is geweest om allerlei uiteenlopende&#13;
zaken (van bestrijdingsmiddelen tot milieunormen) waarop de lokale overheid greep&#13;
wilde krijgen zonder dat daarvoor een specifiek instrumentarium ter beschikking&#13;
stond, zodra ze als ruimtelijk relevant gekenschetst konden worden onder de vleugels&#13;
van het bestemmingsplan te brengen. Ten gevolge hiervan zullen in een bestemmingsplan&#13;
buitengebied de hoeveelheid bestemmingen doorgaans groot zijn en de&#13;
voorschriften omvangrijk en gedetailleerd. Daarnaast doet zich met name in het landelijk&#13;
gebied de omstandigheid voor dat er bepaalde kwetsbare bestemmingen zijn&#13;
die wel gedetailleerd moeten zijn, willen zij de beoogde bescherming kunnen bieden&#13;
aan de daarin geregelde belangen. Op die omstandigheid wordt overigens ook ingespeeld&#13;
door bepaalde groepen belanghebbenden (niet alleen vanuit de natuur- en&#13;
milieubescherming, maar bijvoorbeeld ook vanuit defensie en waterstaat) die er belang&#13;
bij hebben dat de door hen voorgestane zaken in bestemmingsplannen zo precies&#13;
mogelijk beschermd worden. Geroutineerde belangengroepen (zoals bijv. rijksdiensten)&#13;
zijn soms in staat de door hen gewenste voorschriften vrijwel panklaar aan&#13;
het gemeentebestuur aan te leveren. De Beraadsgroep '70, die voor de voormalige&#13;
meldingsgebieden voorbeeld-voorschriften ontwierp, heeft in dit opzicht ook haar&#13;
steentje bijgedragen.&#13;
Naast afwegingskader is het bestemmingsplan ook het enige plan in de ruimtelijke&#13;
ordening dat de resultaten van die belangenafweging tevens vertaalt in rechtstreeks&#13;
bindende voorschriften voor de burger. Het bestemmingsplan is bepalend voor de&#13;
inhoud van het ruimtelijk beleid dat het gemeentebestuur ten opzichte van zijn burgers&#13;
zal voeren en dus moet dat plan zo duidelijk mogelijk aangeven wat mag en wat&#13;
niet mag in het plangebied, waarvoor een vergunning nodig is en aan welke criteria&#13;
die zal worden getoetst. Ook de rechtszekerheid van de burger is met een dergelijke&#13;
duidelijke regelgeving gediend. Hoewel deze noodzaak tot duidelijkheid niet automatisch&#13;
tot gedetailleerdheid behoeft te dwingen, was dit in de praktijk wel in veel&#13;
gevallen het resultaat. Daaraan is overigens in niet onbelangrijke mate bijgedragen&#13;
door de jurisprudentie van de Kroon, die zodanige eisen ging stellen aan de objectivering&#13;
van de marges voor uitwerking of wijziging, dat de soepelheidsbepalingen uit&#13;
de Wet op de Ruimtelijke Ordening daarmee veel van hun betekenis verloren.&#13;
Hoewel dat van plaats tot plaats en van plan tot plan kan verschillen, is door al&#13;
deze ontwikkelingen een nogal gedetailleerd bestemmingsplantype ontstaan, zeker&#13;
waar het de regeling van het buitengebied betreft. Hoe men dit verschijnsel ook wil&#13;
waarderen, zeker is dat een dergelijk gedetailleerd bestemmingsplan zowel voor de&#13;
burger als de overheid de bewegingsvrijheid sterk beperkt. Deze gang van zaken&#13;
heeft ertoe geleid dat in bestemmingsplannen een permanente spanning aanwezig is&#13;
tussen enerzijds de behoefte aan rechtszekerheid - zich uitend in de neiging tot gedetailleerdheid,&#13;
duidelijkheid en grensafbakening - en anderzijds de behoefte aan&#13;
flexibiliteit: de mogelijkheid voor het bestuur om binnen gegeven marges bestemmingen&#13;
naar bevind van zaken nader in te vullen of om onder veranderde omstandigheden&#13;
anders te beslissen. b. Natuur en landbouw in bestemmingsplannen&#13;
In het bestemmingsplan wordt derhalve de definitieve en voor een tijdhorizon van&#13;
in beginsel tien jaren3 geldende keuze ten aanzien van bestemming en gebruik van&#13;
de ruimte vastgelegd, althans voor zover het buitengebied betreft; de gemeentelijke&#13;
verplichtingen op dit stuk strekken zich niet uit over de bebouwde kom. Juist in het&#13;
buitengebied liggen natuurlijk de landbouw- en natuurbelangen, vaak sedert jaar en&#13;
dag verstrengeld. Zojuist vielen de woorden 'bestemming' en 'gebruik', welk laatste&#13;
begrip gelijk valt te stellen aan, althans valt te rekenen onder het begrip 'beheer'.&#13;
De middenterm uit de trits van De Haan, te weten 'inrichting', ontbreekt en dat niet&#13;
zonder opzet onzerzijds: meestal zal er sprake zijn van een conserverende bestemming&#13;
waar het natuurgebied betreft en dat geldt nog in overwegende mate voor de&#13;
agrarische gebieden met landschappelijke of natuurwetenschappelijke betekenis.&#13;
Een dergelijke conserverende bestemming beperkt uit haar aard een ongebreideld tegemoetkomen&#13;
aan het landbouwbelang, in die zin dat dit belang zich zonder beperkingen&#13;
kan laten gelden (niet overal alles bouwen, handhaven van zekere landschapselementen&#13;
zoals houtwallen, solitaire bomen, overhoeksbeplantingen, heggen&#13;
of singels, waterpeil op zeker niveau houden e.d.).&#13;
Bij bestemmingen van deze aard zijn het beheer en het gebruik gericht op instandhouding&#13;
van een verwevenheid, waarin meestal de landbouw, ook uit een oogpunt&#13;
van natuurbehoud, een duidelijke rol moet kunnen en blijven spelen. Het inrichtingsaspect&#13;
zal bij conserverende bestemmingen doorgaans minder centraal staan,&#13;
zij het dat bepaalde maatregelen nog geëist en toegelaten kunnen worden.&#13;
Valt de nadruk meer op grootschalige landbouwbestemmingen, al dan niet gepaard&#13;
aan de mogelijkheid van intensieve en niet-grondgebonden situaties, dan zullen&#13;
doorgaans ontmenging en segregatie het gevolg zijn. De bestemming zal veelal gevolgd&#13;
worden door allerlei inrichtingsactiviteiten en meestal blijven slechts enkele&#13;
optische, landschappelijke kwaliteiten gehandhaafd (boomrijenstructuur, watergangen,&#13;
erfbeplantingen - een goed voorbeeld vormt de Noord-Oostpolder). Het landbouwlandschap&#13;
in kwestie laat toe dat de produktiefuncties gemaximaliseerd worden.&#13;
Van rijke natuurwaarden is slechts incidenteel en toevallig sprake terwijl esthetisch/&#13;
psychologisch gezien alleen een zekere belevingswaarde overblijft.&#13;
Een afspiegeling van het vorengestelde die er tevens een concretisering van vormt,&#13;
vindt men in de Kroonjurisprudentie inzake bestemmingsplannen buitengebied. Uit&#13;
de talloze voorbeelden geven wij er enkele saillante weer. Al bijna tien jaar geleden&#13;
ontstond het probleem van de mogelijke verontreiniging van het grondwater als&#13;
gevolg van een (te) hoge belasting van de bodem met drijf mest, zoals blijkt uit het&#13;
KB Borne d.d. 27 oktober 1977 (BR 1977, blz. 986). Het Landbouwschap keerde&#13;
zich tegen een bestemmingsplanvoorschrift dat het oprichten van bedrijfsgebouwen&#13;
ten behoeve van omvangrijke mesterijen slechts toestond, indien waarborgen werden&#13;
gegeven ter voorkoming van grond waterverontreiniging. De Kroon acht het&#13;
voorschrift in beginsel aanvaardbaar, zij het dat het om 'technische' redenen toch sneuvelde, doch dat is nu van minder betekenis. De WRO geeft de gemeenteraad&#13;
volgens de Kroon de bevoegdheid om, met het oog op de zorg voor het landschap&#13;
en het natuurlijk milieu, regelen te stellen. In dezelfde zaak kon ook de wijze waarop&#13;
in het bestemmingsplan bepaalde landschapselementen worden veiliggesteld de&#13;
goedkeuring van de Kroon wegdragen: het is niet nodig al de elementen waarom het&#13;
ging zoals houtwallen, boomgroepen, solitaire bomen, beekdalen, wegen, op de&#13;
kaart weer te geven, want vermelding in de aanhef van een artikel in de planvoorschriften&#13;
schept al voldoende duidelijkheid.&#13;
Ook het KB Losser van 16 november 1977 (Bouwrecht 1978, blz. 57 e.v.) bevat twee&#13;
interessante punten: de Kroon acht het wenselijk en niet onjuist dat bij een bestemmingsplan&#13;
afhankelijk van de aanwezigheid van andere belangen zekere beperkingen&#13;
worden gesteld aan de bebouwing en het gebruik. In het plan waren agrarische&#13;
bouwpercelen geprojecteerd o.a. te midden van terreinen die vooral uit landschappelijk&#13;
en natuurwetenschappelijk oogpunt van belang geacht moe(s)ten worden.&#13;
Voor de percelen die vrijwel zonder verschil in oppervlakte waren ontworpen, golden&#13;
regelen voor bebouwing en gebruik die in alle gevallen gelijk waren, ongeacht&#13;
de waarde van de aangrenzende terreinen. De Kroon prefereert de methode van het&#13;
vaststellen van bebouwingspercentages voor zover de noodzaak daarvan vaststaat.&#13;
Voor gronden die behoorden tot voormalige meldingsgebieden acht de Kroon een&#13;
allereerst agrarisch gerichte bestemming onjuist: de aldaar aanwezige landschappelijke&#13;
en natuurwetenschappelijke belangen nopen tot een grotere bescherming dan&#13;
in het plan is aangegeven en GS onthielden terecht goedkeuring aan de betreffende&#13;
bestemmingen, zo oordeelt de Kroon tenslotte.&#13;
Naast de bestemmingsvoorschriften zelf, kennen Wet op de Ruimtelijke Ordening&#13;
en bestemmingsplan nog een mogelijkheid ter conservering van aanwezige situaties,&#13;
namelijk het aanlegvergunningenstelsel als bedoeld in art. 14 WRO, dat, kort&#13;
samengevat, neerkomt op het navolgende: bij bepaalde bestemmingsplanvoorschriften&#13;
kan een bepaling worden opgenomen, dat het zonder voorafgaande vergunning&#13;
verboden is om in een bepaald gebied zekere werken 'geen bouwwerken zijnde' of&#13;
werkzaamheden uit te voeren; voor ons is vooral het bepaalde sub b van art. 14&#13;
WRO van betekenis, waarin als criterium voor het aanlegvergunningvereiste wordt&#13;
genoemd de handhaving en bescherming van een verwerkelijkte bestemming. In de&#13;
praktijk ziet men aanlegvergunningen voorgeschreven voor egalisatie, wegverharding,&#13;
vellen van houtopstanden, drainage of ontgronding en dergelijke. Het is duidelijk&#13;
dat hier de conserveringsmogelijkheid bij uitstek geboden wordt van bijvoorbeeld&#13;
een gebied met de bestemming 'natuur', zij het dat controle en handhaving&#13;
dan essentiële zaken zijn, want indien een bepaalde ingreep gebeurt zonder aanlegvergunning,&#13;
is zij meestal onomkeerbaar en valt er niets meer te beschermen.&#13;
Het zojuist uiterst summier beschreven stelsel - men kan er boekdelen over volschrijven;&#13;
verwezen wordt naar Crince Le Roy/Van Zundert, Ruimtelijke Ordening,&#13;
Kluwer, aant. 4 op art. 14 - lijkt nauwelijks te kwalificeren in termen van&#13;
verweving of ontvlechting van landbouw en natuur. Dit is echter maar schijn. In de&#13;
gevoelige gebieden waarvoor juist aanlegvergunningen geboden zijn, is de uitgangssituatie er doorgaans een van feitelijke verwevenheid. Kleinschaliger landbouwbedrijvigheid&#13;
zal er zich al eeuwenlang hebben voltrokken. Vroeger vormde die activiteit&#13;
als een soort 'spin off' wat wij thans als de bijna hoogste standaard in de natuurbescherming&#13;
vereren, de hoeven- of kampenlandschappen met hun beekdalen,&#13;
hoge zandruggen, akkers en heidevelden, de laatste nu wel beschouwd als halfnatuurlijk&#13;
landschap, dat zonder constante menselijke invloed teloorgaat door&#13;
berken- en dennenopslag; de heide werd vroeger geplagd voor de potstal en begraasd&#13;
door schaapskudden. Het was bij uitstek de landbouw die dit begroeiingstype in&#13;
stand hield. Als er ergens van vermenging sprake was, dan hier. Thans moet de natuurbescherming&#13;
het beheer uitvoeren met alle (financiële) consequenties van dien.&#13;
Ook zij echter zal nauwelijks opgewassen zijn tegen de vergrassing die alom in de&#13;
vanouds voedselarme heidevelden optreedt, doch dit terzijde.&#13;
Juist indien de uitgangssituatie er dus een is, waarin van verwevenheid van landbouw-&#13;
en natuurbelangen sprake is, zal het aanlegvergunningenstelsel vaak geschikt&#13;
zijn om deze toestand te continueren. Overheerst een van beide belangen duidelijk,&#13;
dan kunnen in de bestemmingsplanvoorschriften de gebruiksbepalingen veel stelliger&#13;
uitgesproken zijn en is het aanlegvergunningvereiste overbodig. Men vindt dit een&#13;
en ander heel aardig geïllustreerd in de wetsgeschiedenis. In de memorie van toelichting&#13;
op art. 14 van de WRO heet het al, dat 'voor het voorschrijven van een aanlegvergunning....&#13;
(geen) plaats (zal) zijn, indien het bestemmingsplan met betrekking&#13;
tot de uit te voeren werken of werkzaamheden zulke duidelijke en stellige voorschriften&#13;
bevat dat voor de handhaving kan worden volstaan met strafbedreiging en&#13;
politiedwang. Wil er reden zijn voor het eisen van een aanlegvergunning, dan zal&#13;
het veelal onderwerpen gelden... waarbij niet de noodzaak bestaat bepaalde werken&#13;
of werkzaamheden geheel en al uit te sluiten, doch de toelaatbaarheid afhankelijk&#13;
is van de omstandigheden in het concrete geval' (Tweede Kamer, 1955-1956,&#13;
4233, nr. 3).&#13;
Het aanlegvergunningstelsel levert interessante jurisprudentie op, die kort de revue&#13;
kan passeren in zoverre zij relevant is voor ons criterium: integratie of segregatie.&#13;
Zo is er het KB Haaksbergen d.d. 23 februari 1978 (M&amp;R, 1978, blz. 123) waaruit&#13;
blijkt dat de Kroon anders aanziet tegen verharding van bepaalde wegen dan Gedeputeerde&#13;
Staten dat deden. Onthielden deze namelijk goedkeuring aan de betreffende&#13;
bestemmingsplanbepaling, de Kroon meent, dat verharding in bepaalde gevallen&#13;
wenselijk kan zijn, hetgeen men echter van geval tot geval moet kunnen bezien -men&#13;
vergelijke nog eens het citaat uit de memorie van toelichting, hierboven weergegeven.&#13;
De Kroon wil daarom deze verharding gebonden zien aan een aanlegvergunningvereiste.&#13;
Het standpunt van GS was veel meer op segregatie gericht dan dat&#13;
van de Kroon, die duidelijk de verharding wil zien toegestaan, zij het niet als algemeen&#13;
principe, maar na belangenafweging, die immers vooraf dient te gaan aan de&#13;
beslissing op een verzoek tot verlening van een aanlegvergunning. Het landbouwbelang&#13;
kan soms duidelijk vergen dat een weg wordt verhard (melktankwagen e.d.).&#13;
Het natuurbelang verzet zich tegen zulke verhardingen. Zou één van beide uitgangspunten&#13;
onvoldoende gehonoreerd worden, dan vindt stilzwijgende ontmenging&#13;
plaats en wel doordat één van beide, de landbouw- of de natuurfunctie het onderspit delft. De Kroon ziet een middenweg tussen algemeen verhardingsverbod en klakkeloze&#13;
verhardingsmogelijkheid voor alle wegen via de eis van een aanleg vergunning.&#13;
Een standpunt dat de bestaande vermenging van functies in elk geval een kans biedt.&#13;
Instructiefis ook het (contraire) KB Baarle-Nassau d.d. 25 oktober 1983 (BR 1984,&#13;
blz. 918 m.n.v. Crince Le Roy). Het betrof hier een bestemmingsplan waarin o.a.&#13;
is gelegen een waardevol natuurgebied, te weten het stroomdal van de beek "t&#13;
Merkske'. De gronden in kwestie kregen de bestemming: 'landschappelijk, natuurwetenschappelijk&#13;
waardevol gebied met agrarisch gebruik', een vervlochten situatie&#13;
derhalve, met echter het hoofdaccent toch wel op de natuurfunctie. De aanlegvergunningvereisten&#13;
waarover het ging hadden betrekking op de toepassing van bestrijdingsmiddelen,&#13;
groeistoffen, stoorstoffen en kunstmest, alsmede op het scheuren&#13;
van graslanden. De Kroon stelt laconiek vast dat 'naast agrarische ook andere belangen&#13;
voorkomen, welke bescherming behoeven' en dat daarmede in het plan rekening&#13;
moet worden gehouden. Het kan daarom zelfs noodzakelijk zijn dat zulke belangen&#13;
prevaleren boven de agrarische. Er liggen gronden die in landschappelijk en vooral&#13;
in natuurwetenschappelijk opzicht van grote betekenis zijn en wel 'door de aanwezigheid&#13;
van zeldzame vegetatiesoorten, welke samenhangen met het bestaande&#13;
agrarische gebruik'. Het gaat hier natuurlijk om de gecursiveerde woorden, die een&#13;
helder licht werpen op de integratie tussen natuur en landbouw, doch juist om die&#13;
integratie te behouden is een zekere beperking van het agrarisch gebruik nodig. Dat&#13;
is ook het standpunt van de Kroon, die onderschrijft dat het aanlegvergunningvereiste&#13;
voor het toepassen van de eerder genoemde stoffen geboden is, evenals trouwens&#13;
voor het scheuren van grasland. Een bestaande verwevenheid wordt aldus gesauveerd:&#13;
zou men de landbouw de vrije hand geven, dan zou het natuurbelang, dat&#13;
wat betreft de vegetatie zelfs voor een groot deel aan agrarische invloed te danken&#13;
lijkt, de kans lopen al spoedig het onderspit te delven, zodat ontmenging door teloorgaan&#13;
van één van de componenten het gevolg zou zijn. Men kan dit geval, dat&#13;
zich op allerlei plaatsen in den lande in vergelijkbare mate voordoet, heel kort karakteriseren:&#13;
maximalisering van de landbouwfunctie werkt segregatie in de hand.&#13;
Omgekeerd vergt instandhouding van de natuurfunctie niet dat het agrarisch gebruik&#13;
geheel en al wordt uitgeschakeld. Het aanlegvergunningstelsel werkt als een&#13;
reguleringsmechanisme: van geval tot geval kan worden bezien of zeker handelen&#13;
de integratie vermindert of niet. Dit alles veronderstelt overigens wel de nodige kennis&#13;
van zaken bij de direct betrokkenen. Dikwijls is een bepaalde activiteit die voor&#13;
de natuurfunctie nadelig is - vellen van houtopstanden, scheuren van grasland -&#13;
niet, althans niet op redelijk korte termijn ongedaan te maken. Het vakjargon kwalificeert&#13;
bepaalde handelingen als irreversibel. De gevolgen en effecten voor de natuurfunctie&#13;
zijn vaak desastreus. Een oligotroof ven dat (te) lang een (te) sterke fosfaatbelasting&#13;
ondergaat, wordt nu eenmaal op den duur eutroof, hetgeen teloorgaan&#13;
van allerlei (vegetatie, insekten, fauna e.d.) natuurwaarden ten gevolge heeft.&#13;
Ook dit onomkeerbaarheidsaspect is terug te vinden in het zojuist al genoemde contraire&#13;
KB Baarle-Nassau en het meningsverschil tussen de minister en de Afdeling&#13;
contentieux van de Raad van State betrof juist deze kwestie. Sommige gedeelten van het gebied hebben zulk een hoge natuurwaarde, dat de Kroon uiteindelijk de noodzaak&#13;
aanwezig acht bepaalde werken en werkzaamheden geheel uit te sluiten, dus&#13;
zelfs zonder dat een aanlegvergunningstelsel is opgenomen: het gebruik van de gronden&#13;
met o.a. de bestemming 'Natuurgebied' voor zekere agrarische activiteiten zou&#13;
'een zo ernstige aantasting van de waarden van dit natuurgebied betekenen, dat het&#13;
noodzakelijk is een dergelijk gebruik geheel uit te sluiten', terwijl het dan heet dat&#13;
'een hiertoe strekkend aanlegvergunningstelsel illusoir is, aangezien bij aanvraag in&#13;
feite nimmer vergunning zal kunnen worden verleend'. Men leze overigens de zeer&#13;
instructieve noot onder dit KB van de hand van J.P.A. Rijnbeek in Milieu en Recht&#13;
1984, blz. 149-151. Het KB toont aan, dat in bepaalde situaties toch de integratiegedachte&#13;
moet wijken voor het primaat van in casu het natuurbelang, omdat dit zou&#13;
worden gereduceerd, naarmate de agrarische functie zich meer dan tot op heden zou&#13;
gaan manifesteren. Dat dit een en ander consequenties kan hebben voor ter plaatse&#13;
bestaande agrarische bedrijven laat zich verstaan: te denken valt o.a. aan planschadevergoedingen&#13;
ex art. 49 WRO dan wel aan vergoedingen uit hoofde van beheersovereenkomsten&#13;
uit hoofde van (tot nog toe) de Relatienota.&#13;
In het KB Ruinen d.d. 27 janauri 1984 (AB 1984, nr. 396) wordt het aanlegvergunningstelsel&#13;
in onmiddellijk verband gebracht met hetgeen uit een oogpunt van natuurbeschermingsbelang&#13;
wordt vereist: in het ene geval zonder en het andere mèt&#13;
succes. De Kroon meent dat 'het vereiste van een aanlegvergunning voor wijziging&#13;
van de waterhuishouding en/of de grondwaterstand' in het algemeen 'van betekenis&#13;
kan zijn voor het behoud van de waarden in natuurgebieden' - een constatering&#13;
overigens die een understatement van formaat in zich bergt! Wil een dergelijke bepaling&#13;
echter effect hebben zo heet het vervolgens, dan moet het mogelijk zijn een&#13;
apart peil in te stellen voor de te beschermen gebieden, hetgeen in casu niet mogelijk&#13;
bleek omdat 'het onderwerpelijke gebied geen waterstaatkundige eenheid vormt'.&#13;
Exit aanlegvergunningvereiste dus, althans wat de waterhuishouding betreft. Het&#13;
kon wel de goedkeuring van de Kroon wegdragen ten aanzien van het ophogen of&#13;
afgraven van de esgronden in het plangebied, die uit landschappelijk en cultuurhistorisch&#13;
oogpunt van betekenis zijn. Met name het eerste aspect is weer verhelderend&#13;
in verband met de vraag: verweving of scheiding; wil men zekere condities in&#13;
stand houden, dan is soms een, wat valt aan te duiden als technische segregatie&#13;
noodzakelijk, maar de feitelijk bestaande ruimtelijke verwevenheid zet aan de noodzaak&#13;
om de waterstaatkundige condities zelfstandig en afzonderlijk te beheersen de&#13;
voet dwars. . . . Het landbouwbelang primeert hier dus niet als zodanig boven het&#13;
natuurbelang, doch het is de ruimtelijke en bodemkundige opbouw en geleding van&#13;
het gebied, die een veiligstelling van het natuurbelang verhindert.&#13;
In het voorgaande zijn een aantal voorbeelden gegeven hoe in bestemmingsplannen&#13;
met verweving van landbouw en natuur wordt omgegaan en hoe de Kroon daarover&#13;
oordeelt. De constructie die daarbij steeds gevolgd wordt, is dat aan de landbouw&#13;
beperkingen worden opgelegd ter wille van natuur en landschap. Deze constructie&#13;
vloeit in de eerste plaats voort uit de omstandigheid dat in de behandelde gevallen&#13;
van verweving de landbouwbestemming in feite voorop staat, bijvoorbeeld 'agrarisch gebied met landschappelijke of natuurwetenschappelijke waarde'. De constructie&#13;
hangt ook samen met de rolverdeling tussen de beide groepen belangen,&#13;
waarbij de natuurbescherming doorgaans uit zal zijn op handhaving van de status&#13;
quo en de landbouw op maximale vrijheid van handelen; dat dwingt dus tot het stellen&#13;
van beperkingen aan het landbouwhandelen.&#13;
c. Nieuwe ontwikkelingen&#13;
In de recente wijziging van de Wet op de Ruimtelijke Ordening (die in de loop van&#13;
dit jaar in werking zal treden) blijft het bestemmingsplan gehandhaafd als het enige&#13;
plan met bindende kracht voor de burger. Wel worden een aantal knelpunten opgeheven.&#13;
Zo worden de termijnen in de planprocedure aanzienlijk bekort en krijgen&#13;
Gedeputeerde Staten de mogelijkheid plandelen waartegen geen bezwaren zijn ingediend&#13;
onherroepelijk te verklaren.&#13;
De belangrijkste veranderingen schuilen echter in het hernieuwde Besluit op de&#13;
Ruimtelijke Ordening, dat tegelijk met de wetswijziging van kracht zal worden. Algemeen&#13;
uitgangspunt bij de herziening van dit Besluit was de behoefte niet meer te&#13;
regelen dan strikt noodzakelijk is en daarbij gemeente en provincie niet nodeloos in&#13;
hun beleidsvrijheid te beperken. Tegen die achtergrond krijgen gemeenten ruimte&#13;
om hun bestemmingsplannen minder gedetailleerd en meer flexibel te maken. Daartoe&#13;
worden uit het Besluit RO - met name in de (oude) art. 10, 13 en 14 - een&#13;
aantal elementen geschrapt, die daar als voorbeeld genoemd worden, maar door de&#13;
interpretatie die praktijk en Kroonjurisprudentie daaraan gegeven hebben een eigen&#13;
(verstarrend) leven zijn gaan leiden. Om de programmatische en beleidsmatige&#13;
karaktertrekken van het bestemmingsplan meer te accentueren wordt bovendien aan&#13;
het plan een nieuw element toegevoegd: elk bestemmingsplan behoort voortaan&#13;
namelijk ook te bevatten 'een omschrijving van de in het plan vervatte bestemmingen,&#13;
waarbij per bestemming het doel of de doeleinden worden aangegeven,&#13;
die met het oog op een goede ruimtelijke ordening aan de in het plan begrepen&#13;
gronden worden toegekend, alsmede in voorkomend geval, een beschrijving in&#13;
hoofdlijnen van de wijze waarop met het plan dat doel of die doeleinden worden&#13;
nagestreefd' (art. 12, eerste lid, onder a, nieuw). Deze redactie beoogt tevens duidelijk&#13;
te maken dat de bestemming zowel een enkelvoudig als een pluriform karakter&#13;
kan hebben.&#13;
Ten gevolge van deze wijzigingen zullen de gemeentebesturen in de komende tijd&#13;
weer meer kansen krijgen om globalere plannen op te stellen. Dat kan met name ook&#13;
van belang zijn voor situaties van verweving. Verweving behoeft immers niet altijd&#13;
neer te komen op het bevriezen van de bestaande mate en vorm van verweving in&#13;
een bepaald gebied. Wie ruimte wil laten voor verschuivingen binnen het patroon&#13;
van verweving (zonder daarbij de verwevenheid zelf en de intensiteit daarvan aan&#13;
te willen tasten), kan gebruik maken van globalere bestemmingen die niet alles precies&#13;
vastprikken, maar wel marges aangeven waarbinnen het bestuur mag opereren.&#13;
De keerzijde van deze constructie is uiteraard dat het plan minder zekerheid geeft&#13;
over de bescherming van bepaalde concrete belangen; de discussie verlegt zich van de planprocedure naar de afweging in het College van burgemeester en wethouders&#13;
en de rechterlijke controle achteraf.&#13;
Het vorenstaande overziende kan geconcludeerd worden dat het bestemmingsplan&#13;
mogelijkheden biedt voor zowel scheiding als verweving van bestemmingen, maar&#13;
dat er in de praktijk vaak sterke krachten zijn die sturen in de richting van nauwkeurige&#13;
vastlegging en afbakening van belangen, doorgaans neerkomend op scheiding van&#13;
functies. Globalere plannen zullen meer mogelijkheden tot een verwevingsbeleid&#13;
bieden, maar verleggen het oordeel over de concrete toepassing daarvan van het plan&#13;
naar de bestuurder en de rechter.&#13;
2. Landinrichtingswet&#13;
Sinds 15 oktober 1985 is in werking de Landinrichtingswet. De ontwikkelingen in&#13;
het landelijk gebied en de toenemende verweving van belangen deden de behoefte&#13;
ontstaan aan een wet waarmee - beter dan op basis van de Ruilverkavelingswet&#13;
1954 met zijn beperkt agrarische doelstelling - de inrichting van landelijke gebieden&#13;
voor verschillende doeleinden ter hand genomen zou kunnen worden. Landinrichting&#13;
zal onder de nieuwe wet ook mogelijk zijn ter behartiging van andere dan agrarische&#13;
belangen; de wet noemt in dit verband met name doeleinden van natuur en landschap,&#13;
infrastructuur, openluchtrecreatie en cultuurhistorie. Daartoe introduceert de wet&#13;
vier vormen van landinrichting, waarvan de herinrichting en de ruilverkaveling de&#13;
belangrijkste zijn.&#13;
Ingevolge de Landinrichtingswet komen voor herinrichting in aanmerking gebieden,&#13;
die ruimtelijk naast een agrarische functie ook in belangrijke mate een nietagrarische&#13;
functie vervullen of moeten vervullen. Voor ruilverkaveling komen in&#13;
aanmerking gebieden, die ruimtelijk een overwegend agrarische functie, maar niet in&#13;
belangrijke mate een niet-agrarische functie vervullen of moeten vervullen. Deze&#13;
omschrijvingen geven geen haarscherpe scheiding aan en laten een betrekkelijk ruime&#13;
marge bij de keuze van de landinrichtingsvorm. Wel blijkt uit de formulering dat&#13;
die keuze in sterke mate beïnvloed zal worden vanuit de ruimtelijke ordening, in&#13;
welk kader immers de functies worden bepaald die aan het landelijk gebied worden&#13;
toegekend.&#13;
De tweede reden voor het belang van de Landinrichtingswet ligt dan ook in de&#13;
nauwe relatie die deze wet legt met de ruimtelijke ordening. Bij landinrichting gaat&#13;
het (volgens artikel 4 van de wet) om verbetering van de inrichting van het landelijk&#13;
gebied overeenkomstig de functies van dat gebied, zoals deze in het kader van de&#13;
ruimtelijke ordening zijn aangegeven. Deze nauwe band tussen landinrichting en&#13;
ruimtelijke ordening vindt ook zijn neerslag in de procedures van landinrichting,&#13;
waarin - in het bijzonder bij herinrichting - de beslissingsmacht overwegend bij&#13;
het provinciaal bestuur is gelegd, omdat op dat niveau ook het spilpunt van de&#13;
besluitvorming binnen de ruimtelijke ordening ligt.&#13;
Zowel bij herinrichting als bij ruilverkaveling vindt de uitvoering van een landinrichtingsproject&#13;
plaats op basis van een landinrichtingsplan (bij gefaseerde voorbereiding voorafgegaan door een landinrichtingsprogramma). Dit plan wordt door&#13;
Gedeputeerde Staten niet vastgesteld dan nadat het is getoetst aan het provinciaal&#13;
ruimtelijk beleid. Het plan bevat onder meer een omschrijving van de te treffen&#13;
maatregelen en voorzieningen, die o.a. kunnen bestaan uit wijzigingen van het stelsel&#13;
van wegen, waterlopen, dijken en kaden met bijbehorende kunstwerken, en uit&#13;
veiligstelling, aanleg en ontwikkeling van gebieden die uit een oogpunt van natuuren&#13;
landschapsbehoud van belang zijn en van elementen van landschappelijke, recreatieve,&#13;
cultuurhistorische en natuurwetenschappelijke waarde. Het plan maakt&#13;
ten aanzien van deze wegen (enz.), gebieden en elementen tevens zichtbaar welke&#13;
voornemens er bestaan inzake de toekomstige eigendoms- en beheerssituatie. Als het&#13;
plan gebieden bevat waar de uitoefening van de landbouw mede gericht dient te worden&#13;
op doeleinden van natuur- of landschapsbehoud (beheersgebieden) of waar het&#13;
beheer in de toekomst - nagenoeg - uitsluitend op dergelijke doeleinden gericht&#13;
dient te zijn (reservaatsgebieden), geeft het plan de begrenzingen van die gebieden&#13;
aan.&#13;
Het landinrichtingsplan kan derhalve voorzieningen voor allerlei functies bevatten.&#13;
Ten behoeve van die functies kunnen gronden worden toegewezen aan openbare&#13;
lichamen of aan andere rechtspersonen. Daarnaast kunnen uiteraard werken die in&#13;
het kader van een landinrichtingsproject worden uitgevoerd, zodanig aangelegd&#13;
worden dat zij bepaalde afzonderlijke doeleinden, dan wel meerdere doeleinden tegelijk&#13;
dienen (bijv. ontsluitingswegen en waterlopen, landschappelijke aankleding).&#13;
De Landinrichtingswet biedt daarmee aanzienlijk meer mogelijkheden dan tot nu&#13;
toe onder de Ruilverkavelingswet het geval was om een beleid zowel van scheiding&#13;
als van verweving te realiseren. Of en in welke mate men daarbij scheiding dan wel&#13;
verweving nastreeft, zal in belangrijke mate gestuurd kunnen en moeten worden&#13;
vanuit de ruimtelijke ordening, in het bijzonder door het provinciaal bestuur op basis&#13;
van het streekplan. Wil echter de ruimtelijke ordening, i.c. het streekplan, sturend&#13;
kunnen werken dan zal het daarvoor ook duidelijke aanknopingspunten moeten&#13;
bieden.&#13;
3. Beheersovereenkomsten&#13;
De afgelopen decennia hebben - ook in het landelijk gebied - een sterke groei te&#13;
zien gegeven van het buitenwettelijk, financieel instrumentarium; een zeer populair&#13;
instrument in tijden van hoogconjunctuur. Al deze regelingen komen erop neer dat&#13;
de overheid geld beschikbaar stelt aan de burger die bereid is bepaalde handelingen&#13;
te verrichten of na te laten, handelingen die passen in het door de overheid gewenste&#13;
beleid. Tot deze categorie behoren bijvoorbeeld de Beschikking bosbijdragen, die&#13;
hierna onder de Boswet ter sprake zal komen, alsmede de Beschikking onderhoudsovereenkomsten&#13;
landschapselementen (die het in stand houden van landschapselementen&#13;
van grote landschappelijke, natuurwetenschappelijke of cultuurhistorische&#13;
betekenis beoogt) en de Beschikking natuurbijdragen (die eigenaren van natuurterreinen&#13;
een bijdrage verleent in het in stand houden en beheren van deze terreinen;&#13;
de regeling is inmiddels echter opgeschort). De voor ons onderwerp belangrijkste variant uit deze categorie is de beheersovereenkomst&#13;
in het kader van de Relatienota, omdat deze juist is gecreëerd voor (het&#13;
oplossen van problemen in) gebieden die hun waarde ontlenen aan de relatie tussen&#13;
natuur en landbouw. Dergelijke overeenkomsten zijn zowel mogelijk in beheersgebieden&#13;
(dat zijn de gebieden waar de agrarische bedrijfsvoering mede gericht&#13;
wordt op doeleinden van natuur- en landschapsbeheer) als in reservaatsgebieden: gebieden&#13;
waar de beheerseisen zodanig zijn dat er op den duur geen rendabele agrarische&#13;
bedrijfsvoering meer mogelijk is; het is de bedoeling deze gronden uiteindelijk&#13;
aan te kopen, maar zolang dat nog niet gebeurd is kunnen ook hier beheersovereenkomsten&#13;
gesloten worden.&#13;
Ingevolge de Relatienota zullen uiteindelijk maximaal 200000 ha onder het regiem&#13;
van deze nota worden gebracht, verdeeld in 100000 ha beheersgebied en 100000 ha&#13;
reservaatsgebied. De uitvoering zal gefaseerd plaatsvinden naar urgentie en beschikbare&#13;
middelen; voor de eerste fase wordt uitgegaan van globaal 100000 ha. De aanwijzing&#13;
van relatienotagebieden vindt plaats door de minister van Ruimtelijke Ordening,&#13;
in overleg met de provinciale besturen. Op 31 december 1985 was voor ca.&#13;
30000 ha de concrete begrenzing vastgesteld. Na de aanwijzing wordt voor een gebied&#13;
een beheersplan opgesteld door een in iedere provincie bestaande Provinciale&#13;
Commissie Beheer Landbouwgronden, waarin de landbouw, de natuurbescherming&#13;
en de rijks- en provinciale overheid vertegenwoordigd zijn. Dit beheersplan maakt&#13;
zichtbaar welke beheersdoelstellingen er in het kader van de agrarische bedrijfsvoering&#13;
in het gebied nagestreefd zullen worden en welk handelen en/of nalaten&#13;
daaruit voor de boer voortvloeit. Tevens wijst het plan een vergelijkingsgebied aan&#13;
waar geen sprake is van beheersovereenkomsten, en geeft een beschrijving van de&#13;
bedrijfsvoering van landbouwbedrijven in het beheersgebied en in het vergelijkingsgebied.&#13;
Ten slotte legt het beheersplan op basis van vergelijking van de inkomens&#13;
in het beheers- en het vergelijkingsgebied de grondslagen voor de beheersvergoedingen&#13;
vast. Na een inspraakperiode wordt het plan vastgesteld door de (nationale)&#13;
Commissie Beheer Landbouwgronden. Het vormt dan de basis voor het afsluiten&#13;
van beheersovereenkomsten. Daarin worden de concrete beheersverplichtingen&#13;
voor de eigenaar/gebruiker vastgelegd en de beheersvergoeding die hij daarvoor&#13;
ontvangt.&#13;
De beheersovereenkomst is dus een instrument dat speciaal is ontworpen voor situaties&#13;
van verweving. Het kan per concreet gebied zo goed mogelijk worden toegesneden&#13;
op de daar bestaande factoren. Het is echter ook een kwetsbaar instrument.&#13;
Zijn belangrijkste beperking vindt het in het gekozen uitgangspunt van de&#13;
vrijwilligheid: beheersovereenkomsten komen alleen tot stand voor zover boeren bereid&#13;
zijn ze te sluiten. Na een aanvankelijk zeer terughoudende houding begint de&#13;
agrarische wereld wat meer belangstelling aan de dag te leggen (per 30 september&#13;
1985 waren bijna 600 agrariërs en ca. 4600 ha betrokken bij beheersovereenkomsten,&#13;
met name in weidegebieden). Naarmate de belangstelling toeneemt, kan&#13;
echter een andere kwetsbaarheidsfactor een rol gaan spelen, namelijk de beschikbaarheid&#13;
van (voldoende) financiële middelen.&#13;
Beperkingen van het agrarisch gebruik ter wille van natuur en landschap kunnen&#13;
niet alleen - op basis van vrijwilligheid - voortvloeien uit beheersovereenkomsten, maar ook - en dan van overheidswege opgelegd - uit de bepalingen van een&#13;
bestemmingsplan. Ten gevolge daarvan kunnen aan een boer in een bepaald gebied&#13;
beperkingen worden opgelegd met alleen de mogelijkheid om via art. 49 WRO vergoeding&#13;
voor geleden schade te vragen, terwijl in een ander gebied dezelfde beperking,&#13;
opgenomen in een beheersovereenkomst, aanleiding geeft tot een beheersvergoeding.&#13;
Dit gegeven, en met name het verschil in uitgangspunt daarbij, heeft in de&#13;
laatste jaren aanleiding gegeven tot een discussie over de onderlinge relatie van beide&#13;
regelingen. Daarbij werden nogal geforceerde pogingen gedaan tot onderlinge afbakening.&#13;
Hoe honorabel de motieven daarvoor ook waren (namelijk het voorkomen&#13;
van rechtsongelijkheid), deze discussie kon niet leiden tot een bevredigende&#13;
verdeling die recht deed aan het karakter van beide instrumenten. Van de kant van&#13;
de regering is naar voren gebracht dat bestemmingsplan en beheersovereenkomst geheel&#13;
verschillend zijn en elkaar niet kunnen vervangen (Notitie inzake de verhouding&#13;
tussen ruimtelijke ordening en Relatienotabeleid). Terecht heeft de Raad van advies&#13;
voor de ruimtelijke ordening in zijn advies van 15 maart 1985 over het voorontwerp&#13;
van een Wet beheer landbouwgronden geconcludeerd, dat boedelscheiding niet gewenst&#13;
is en dat de bestaande overlappingen maar geaccepteerd moeten worden, doch&#13;
dat de vergoeding voor gelijksoortige beperkingen in principe wel gelijk zou moeten&#13;
(en ook kunnen) zijn.&#13;
Het is de bedoeling dat het relatienotabeleid en de beheersovereenkomsten een&#13;
wettelijke basis zullen krijgen in een Wet beheer landbouwgronden, die in het najaar&#13;
van 1984 als voorontwerp aan een aantal organen om advies werd voorgelegd. Deze&#13;
wet moet de grondslag gaan bieden voor het beheer van waardevolle agrarische&#13;
cultuurlandschappen. Daartoe kunnen jaarlijks gebieden worden aangewezen als&#13;
beheersgebieden, reservaatsgebieden en reservaten. Deze aanwijzing zal - in afwijking&#13;
van de thans geldende regeling - gebeuren door de minister van Landbouw,&#13;
zulks aan de hand van voorstellen van de colleges van Gedeputeerde Staten en mede&#13;
op grondslag van het Structuurschema Natuur- en Landschapsbehoud. De relatie&#13;
met de ruimtelijke ordening krijgt gestalte in het horen van de Rijksplanologische&#13;
Commissie alvorens tot aanwijzing wordt overgegaan, en in het voorschrift dat Gedeputeerde&#13;
Staten bij hun voorstellen behalve het Structuurschema ook het provinciaal&#13;
ruimtelijk beleid in aanmerking nemen. Na een aanwijzing wordt voor het gebied&#13;
door de provinciale commissie een beheersplan vastgesteld, dat de goedkeuring&#13;
van de minister van Landbouw behoeft. Daarmee staan de beheersverplichtingen en -&#13;
vergoedingen vast, alsmede de percelen met betrekking waartoe beheersovereenkomsten&#13;
kunnen worden gesloten. Een beheersovereenkomst wordt gesloten met het&#13;
Bureau Beheer Landbouwgronden en wordt overgeschreven in de openbare registers.&#13;
Hierdoor wordt de overeenkomst mede verbindend voor degenen, die na de&#13;
overschrijving onder bijzondere titel in de rechten van de zakelijk gerechtigden&#13;
treden.&#13;
Omdat de huidige pachtwetgeving onvoldoende mogelijkheden biedt om agrariërs&#13;
bij het reservaatsbeheer in te schakelen, bevat het voorontwerp tevens een wijziging&#13;
van de Pachtwet die in dit verband interessant is. Op het ogenblik worden de op het&#13;
beheer gerichte bedingen in pachtovereenkomsten doorgaans door de grondkamer&#13;
op grond van art. 5, eerste lid, onder b van </content><legacyfootnotes/><footnotes><footnote/></footnotes><auteurs>prof. mr W. Brussaard</auteurs><published>1986-04-01 00:00:00</published><modified>1986-04-01 00:00:00</modified><editiondate>1986-04-01</editiondate><htmlpath>https://denhollander.info/artikel/6353</htmlpath></article>
</articles></edition>