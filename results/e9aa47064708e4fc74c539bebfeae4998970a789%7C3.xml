<edition><articles><article><jaar>1989</jaar><naam>Tijdschrift voor Agrarisch Recht</naam><uitgave>8/9</uitgave><aflevering>8</aflevering><searchword>TvAR 8/9/1989</searchword><id>6259</id><udhid>UDH:TvAR/6259</udhid><titel>Waterbeheer: via een dynamisch proces naar de volgende eeuw</titel><searchwords><searchword>TvAR 8/9/1989</searchword><searchword>UDH:TvAR/6259</searchword></searchwords><attachments><attachment><name>1989_nr 8 9_Artikel_Hall.pdf</name><extention>pdf</extention><url>https://denhollander.info/download/6053/ci</url></attachment></attachments><inleiding>Eigen aan de geest van de tijd, waarin het milieu centraal staat, zijn er ook ten aanzien&#13;
van het waterbeheer een aantal ontwikkelingen gaande die liggen op zowel het&#13;
gebied van wetgeving als van uitvoering en beheer. Omdat lucht, bodem en water&#13;
voorwaardescheppend zijn voor het bestaan van mens, plant en dier, dienen de verantwoordelijke&#13;
overheden wegen te vinden waarlangs deze drie-eenheid in een optimale&#13;
conditie gehouden kan worden. In dat proces zijn er ogenschijnlijk twee in tegenovergestelde&#13;
richting gaande bewegingen te signaleren. Enerzijds de behoefte aan&#13;
minder wet- en regelgeving en waar die al nodig is, de verantwoordelijkheid voor&#13;
het maken ervan zo laag mogelijk leggen; anderzijds de toenemende neiging van de&#13;
(centrale) overheid om via planvorming de verschillende bevoegdheden en verplichtingen&#13;
zo geordend mogelijk vast te leggen, om daarmee de richtingen van beleid&#13;
in eigen hand te kunnen houden.&#13;
Om de meningsvorming daarover te prikkelen zou de stelling verdedigd kunnen&#13;
worden dat wat de rijksoverheid via deregulering en decentralisatie aan mogelijkheden&#13;
tot sturing afstoot, via een ingenieus stelsel van plannen op bijvoorbeeld ruimtelijke&#13;
ordenings-, milieu- en watergebied weer wordt binnengehaald. Zonder daar een&#13;
waarde-oordeel over uit te spreken zou dit fenomeen op zich nadere beschouwing&#13;
verdienen. Ik zal mij beperken tot het plaatsen van enkele kanttekeningen.&#13;
In onderstaand artikel wordt de Wet op de waterhuishouding (WHH) bekeken, zowel&#13;
wat de tekst als wat de praktische gevolgen ervan betreft. Eveneens zal globaal&#13;
worden ingegaan op de Derde nota waterhuishouding voor zover het betreft het landelijk&#13;
gebied, waarin bijvoorbeeld de relatie oppervlaktewater - grondwater een&#13;
belangrijke rol speelt. Het verschijnsel verdroging, mede als gevolg van een plaatselijk&#13;
structurele verlaging van de grondwaterstand trekt inmiddels de aandacht van&#13;
ieder die in waterhuishoudingsproblemen is geïnteresseerd.&#13;
De Wet op de waterhuishouding beoogt, kort gezegd, middelen te verschaffen die&#13;
het mogelijk maken de beleidsvorming op het terrein van de waterhuishouding als&#13;
geheel te beschouwen en de nodige coördinatie van het beleid en beheer op de verschillende&#13;
deelterreinen van de waterhuishouding te realiseren.&#13;
De Wet op de waterhuishouding voorziet in een wettelijke regeling met betrekking&#13;
tot het kwantiteitsbeheer over het oppervlaktewater, die past in het totale stelsel en een aanvulling vormt op de reeds bestaande en ontworpen regelingen ten aanzien&#13;
van het kwantitatieve oppervlaktewater- en grond waterbeheer. De bestaande technische&#13;
en administratiefrechtelijke middelen werden daartoe ontoereikend bevonden.&#13;
In de Wet op de waterhuishouding is aangesloten bij de bestaande taken- en bevoegdhedenstructuur&#13;
op het gebied van de waterhuishouding. Er zijn enkele nieuwe&#13;
planningstaken: naast de planopdracht aan het rijk en de provincie ten aanzien van&#13;
strategische beleidsbepaling is er de verplichting voor de waterkwantiteitsbeheerder&#13;
een beheersplan vast te stellen. (De waterkwaliteitsbeheerder moet dat al sinds 1981&#13;
zoals vastgelegd in de Wet verontreiniging oppervlaktewateren). De Wet op de waterhuishouding&#13;
is in juni 1989 de Eerste Kamer gepasseerd. </inleiding><content>REGELEN INZAKE DE WATERHUISHOUDING&#13;
Bij het lezen van deze fraaie titel van de wet, met als onderaanduiding Wet op de&#13;
waterhuishouding, zal men zich allereerst afvragen wat de wet onder waterhuishouding&#13;
verstaat: de overheidszorg die zich richt op het op en in de bodem vrij aanwezige&#13;
water, met het oog op de daarbij betrokken belangen.1 Een waterhuishoudkundig&#13;
systeem, een begrip dat recht doet aan een integrale benadering van het waterbeheer,&#13;
is een samenhangend geheel van oppervlaktewateren en grondwatervoorkomens.&#13;
In zeventig artikelen, een qua omvang relatief kleine wet derhalve, worden op heldere&#13;
wijze verwoord: begripsomschrijvingen, de plannen voor de waterhuishouding,&#13;
de beheersinstrumenten, bevoegdheden in buitengewone omstandigheden, schadevergoeding,&#13;
beroep, toezicht- en opsporingsbevoegdheden, dwang- en strafbepalingen&#13;
en overgangsbepalingen.&#13;
De kenmerkende punten van deze wet zal ik hieronder aangeven.&#13;
PLANVORMING&#13;
A. De Nota voor de waterhuishouding, gezamenlijk vastgesteld door de minister&#13;
van Verkeer en Waterstaat en VROM, bevat de hoofdlijnen van het ten aanzien van&#13;
de landelijke waterhuishouding te voeren beleid.&#13;
Artikel 3, lid 2 De hoofdlijnen omvatten:&#13;
a. Een aanduiding van de belangrijkste functies van de oppervlaktewateren behorend&#13;
tot het waterhuishoudkundig hoofdsysteem en, voor zover nationale belangen&#13;
dat nodig maken, van de regionale waterhuishoudkundige systemen;&#13;
b. Aanwijzingen voor de verdere bepaling van functies van waterhuishoudkundige&#13;
systemen of onderdelen daarvan; c. Een aanduiding, in samenhang met de onder a en b bedoelde functies, van de gewenste&#13;
ontwikkeling, werking en bescherming van de waterhuishoudkundige systemen&#13;
of onderdelen daarvan, alsmede van de termijnen die daarbij worden nagestreefd;&#13;
d. Een uiteenzetting van de algemene aard en omvang van de maatregelen en voorzieningen,&#13;
die met het oog op die ontwikkeling, en werking en bescherming nodig&#13;
zijn;&#13;
e. Een aanduiding van de redelijkerwijs te verwachten financiële, economische en&#13;
ruimtelijke gevolgen van het te voeren beleid.&#13;
Artikel 3, lid 3&#13;
De Nota geeft aan in hoeverre de hoofdlijnen zijn afgestemd op, dan wel leiden tot&#13;
aanpassing van het nationale milieubeleid.&#13;
De Nota heeft betrekking op de totale waterhuishouding, derhalve op oppervlakteen&#13;
grondwater en kwaliteit en kwantiteit van het water. Zij is strategisch van aard,&#13;
geeft hoofdlijnen van het in het gehele land te voeren beleid en beheer door de verschillende&#13;
verantwoordelijke lichamen (rijk, provincie, waterschappen en gemeenten).&#13;
Het onder a genoemde begrip 'functie' betreft de bestemming die aan een bepaald&#13;
water in waterhuishoudkundige zin moet worden toegekend.2 Daarbij dienen de&#13;
fysieke mogelijkheden van het betreffende water en de daarbij specifiek betrokken&#13;
belangen mede in ogenschouw te worden genomen (naast bijv. economische ook de&#13;
ecologische belangen). De relatie met de ruimtelijke ordening dringt zich meteen op:&#13;
beide bestemmingen zullen op elkaar afgestemd moeten zijn. Uit het oogpunt van&#13;
ruimtelijke ordening kunnen grenzen gesteld worden aan de waterhuishoudkundige&#13;
bestemming. Dat geldt echter evenzeer andersom. Het komt in de praktijk voor dat&#13;
een gekozen ruimtelijke bestemming eenvoudigweg waterbeheerstechnisch niet te&#13;
realiseren valt (bijv. een landbouwgebied met een goede drooglegging vlak naast een&#13;
drassig natuurterrein).&#13;
Het provinciale waterhuishoudingsplan zal op het streekplan en het waterbeheersplan&#13;
op het gemeentelijk bestemmingsplan afgestemd moeten worden en andersom:&#13;
kortom via een goede coördinatie en tijdig overleg kunnen knelpunten weggenomen&#13;
worden. Omdat een toegekende functie, vooral als het een hoogwaardige&#13;
is, eisen stelt aan het te voeren beheer, zullen tevens normen moeten worden ontwikkeld&#13;
die de beoogde waterkwantiteit en -kwaliteit waarborgen.&#13;
Bij lezing van de wettekst ten aanzien van de functies dient onderscheid gemaakt&#13;
te worden tussen de Nota waterhuishouding, die zich vooral richt op wateren behorend&#13;
bij het hoofdsysteem en derhalve de nationale optiek beschrijft (artikel 3) en&#13;
het provinciale waterhuishoudingsplan, dat functies van regionale watersystemen vaststelt (artikel 7). Vanzelf spreekt overigens dat tussen deze beide geen verschillen&#13;
mogen bestaan, zodat onderlinge afstemming een eerste vereiste is.&#13;
B. Naast de genoemde Nota voor de waterhuishouding is er op rijksniveau in een&#13;
beheersplan rijkswateren voorzien, dat aangeeft hoe het kwantitatief en kwalitatief&#13;
oppervlaktewaterbeheer van rijkswateren zal worden gevoerd. Eenzelfde structuur&#13;
ziet men op provinciaal niveau: een (strategisch) waterhuishoudingsplan, waarin&#13;
overigens het grondwaterplan volledig als beheersplan is opgenomen, en een beheersplan&#13;
voor bij de provincie in beheer zijnde wateren. Wat bepaalt de wet daarover:&#13;
Artikel 7, lid 3&#13;
De hoofdlijnen van het (provinciale waterhuishoudings-)plan omvatten:&#13;
a. De vastlegging van de belangrijkste functies van de regionale waterhuishoudkundige&#13;
systemen of onderdelen daarvan;&#13;
b. Een aanduiding, in samenhang met de onder a bedoelde functies, van de gewenste&#13;
ontwikkeling, werking en bescherming van de regionale water huishoudkundige&#13;
systemen of onderdelen daarvan alsmede van de termijnen die daarbij worden&#13;
nagestreefd;&#13;
c. Een uiteenzetting van het ingevolge de Grondwaterwet te voeren grondwaterbeheer,&#13;
alsmede een overzicht van de financiële middelen die voor de uitvoering van&#13;
het beheer nodig zijn;&#13;
d. Een uiteenzetting van de algemene aard en omvang van de overige maatregelen&#13;
en voorzieningen die met het oog op de onder b bedoelde ontwikkeling, werking en&#13;
bescherming nodig zijn;&#13;
e. Een aanduiding van de redelijkerwijze te verwachten financiële en economische&#13;
gevolgen van het te voeren beleid.&#13;
Artikel 7, lid 4&#13;
In het plan geven Provinciale Staten aan in hoeverre de hoofdlijnen zijn afgestemd&#13;
op, dan wel leiden tot aanpassing van het provinciale milieubeleid of het provinciale&#13;
ruimtelijk beleid en in hoeverre zij voornemens zijn één of meer geldende streekplannen&#13;
te herzien. Het plan gaat vergezeld van een toelichting.3&#13;
Vergelijking van de artikelen drie en zeven leert hoe de afstemming op met name&#13;
de ruimtelijke ordening en het milieubeleid zal geschieden. In de Nota waterhuishouding&#13;
zal aangeduid moeten worden wat de ruimtelijke gevolgen van het te voeren&#13;
beleid naar verwachting zullen zijn. Doelbewust is afgezien van een expliciete afstemmingsregeling&#13;
ten opzichte van de ruimtelijke ordening, omdat deze een&#13;
planstructuur heeft met een geheel eigen karakter en procedure. Ten aanzien van het milieubeleid is bepaald dat de nota aangeeft in hoeverre waterhuishoudkundige&#13;
hoofdlijnen zijn afgestemd op, dan wel leiden tot aanpassing&#13;
van het nationaal milieubeleid.&#13;
De Vierde nota Ruimtelijke Ordening en het Nationaal milieubeleidsplan worden&#13;
als elkaar aanvullend beschouwd. Het ruimtelijk beleid moet kansen scheppen en&#13;
het milieubeleid stelt randvoorwaarden aan maatschappelijke ontwikkelingen. Er&#13;
wordt derhalve gestreefd naar en zal vorm gegeven moeten worden aan een geïntegreerd&#13;
gebiedsgericht ruimtelijk en milieubeleid. Naast de ruimtelijke ordening die&#13;
van oudsher facetmatig van aard is, worden ook milieu- en waterbeheer steeds meer&#13;
facetmatig van aard. Het beleid op deze gebieden bepaalt mede het ruimtelijke ordeningsbeleid.&#13;
Deze drie terreinen zijn nevengeschikt.&#13;
Ook op provinciaal niveau (lid 4) zijn milieubeleid en ruimtelijk beleid nevengeschikt.&#13;
De relatie met het streekplan wordt expliciet gelegd. Aanpassing als aspect&#13;
van de afstemming wordt ook genoemd. De afstemming komt tot uitdrukking in:&#13;
- ten eerste de aanpassing van een onderdeel van het waterhuishoudkundig beleid&#13;
in het kader van het milieuplan, hetgeen betekent dat daarmee dat stukje waterhuis&#13;
houdkundig beleid is gewijzigd;&#13;
- ten tweede zonodig formalisering van die aanpassing via formele wijziging van&#13;
het waterhuishoudingsplan.&#13;
Een mooi voorbeeld van wat wel het 'haasje over' in de planvorming wordt genoemd:&#13;
het meest actuele plan geeft aan waar vorige plannen in andere sectoren aanpassing&#13;
behoeven (bijv. binnen de relatie water - milieu - ruimtelijke ordening).&#13;
Het provinciale plan is horizontaal en verticaal integratiekader voor het waterhuishoudkundig&#13;
beleid op provinciaal niveau. Het geeft de hoofdlijnen van het&#13;
kwantiteitsbeheer weer en moet derhalve niet te veel in details treden.&#13;
Er moet ruimte blijven voor nadere regeling door de feitelijke beheerder: dat kan&#13;
de provincie zélf zijn voor onder haar beheer staande wateren, dat zullen vooral ook&#13;
de waterschappen zijn, die een waterbeheersplan moeten vaststellen.&#13;
Artikel 9 zegt:&#13;
1. Een kwantiteitsbeheerder of kwaliteitsbeheerder, niet zijnde het rijk, stelt met betrekking&#13;
tot oppervlaktewateren onder zijn beheer een beheersplan vast. Bij die&#13;
vaststelling wordt rekening gehouden met het provinciaal plan voor de waterhuis&#13;
houding.&#13;
2. Een beheersplan geeft aan hetgeen de beheerder ter vervulling van zijn taak verricht.&#13;
3. Een niet door het provinciaal bestuur vastgesteld beheersplan behoeft de goed&#13;
keuring van Gedeputeerde Staten.&#13;
4. Provinciale Staten stellen bij verordening nadere regelen vast met betrekking tot&#13;
de inrichting, voorbereiding en vaststelling van het beheersplan. Zij geven daarin&#13;
aan welke beheerders zijn uitgezonderd van de verplichting tot vaststelling van een&#13;
beheersplan. Tevens geven zij daarin regelen ten aanzien van de wijze waarop kwantiteitsbeheerders&#13;
en kwaliteitsbeheerders bij de voorbereiding en vaststelling van een&#13;
plan samenwerken. De plannen geven aan wat de beleids- en beheersdoelstellingen van de verantwoordelijke&#13;
bestuurslaag zijn. Zij leggen voor derden geen voorschriften vast en er kunnen&#13;
ook geen aanspraken aan worden ontleend. De plannen blijven zonder rechtsgevolgen.&#13;
Het indicatieve karakter van de plannen brengt dit met zich mee. Het nut&#13;
ligt vooral in de zelfbinding van het bestuur. (Interne functie.) Via de algemene beginselen&#13;
behoorlijk bestuur (opgewekte verwachtingen) zou wellicht indirect enige&#13;
binding kunnen ontstaan. Ik acht dit althans in de verdere toekomst niet uitgesloten.&#13;
Hoewel het plan namelijk een inspanningsverplichting voor de beheerder formuleert,&#13;
beschrijft het voor belanghebbenden wat zij in de planperiode mogen verwachten&#13;
van het te voeren beheer. (Externe functie.)&#13;
Provinciale Staten moeten erop toezien dat zij niet teveel op de stoel van de waterschappen&#13;
gaan zitten waar het de invulling van het waterbeheer op lokaal en regionaal&#13;
gebied betreft. De samenwerking tussen provincie en waterschappen loopt hier&#13;
en daar op dit punt nog wel eens stroef. Dat komt deels door al het nieuwe dat via&#13;
wetgeving op hen afkomt, deels ook door de behoefte al bij de éérste generatie plannen&#13;
op dit gebied volledig en perfect te willen zijn. Werkgroepen die de plannen&#13;
voorbereiden verzanden dan al snel in discussies over terreinafbakening en bevoegdheden,&#13;
die niet bijdragen aan de door de wet beoogde structuur: hoofdlijnen dat is&#13;
de strategische beleidsplanning, op rijks- en provinciaal niveau; details - verdere&#13;
operationele uitwerking - bij de feitelijke beheerder. Juist dit soort fricties leidt&#13;
mede tot de idee dat de hogere overheid via planvorming neemt wat ze via de decentralisatie&#13;
beoogt af te stoten.4&#13;
Dat de provincie zich tot de hoofdlijnen van beleid moet beperken blijkt overigens&#13;
uit bovengenoemde tekst waarin meer algemene begrippen worden gebruikt als 'belangrijkste&#13;
functies, aanduiding van de gewenste ontwikkeling, uiteenzetting van algemene&#13;
aard'.5 In het gemeenschappelijk overleg tussen kwantiteitsbeheerders van&#13;
het oppervlaktewater en de provincie, dienen ook de waterkwaliteitsbeheerders een&#13;
rol te spelen. Dat geldt uiteraard voor de all-in waterschappen, maar is onmisbaar&#13;
bij gescheiden kwantiteits- en kwaliteitsbeheer. Deze relatie is zo verweven dat onderlinge&#13;
afstemming een eerste vereiste is voor een adequaat oppervlaktewaterbeheer.&#13;
BEHEERSINSTRUMENTEN&#13;
Hieronder zal ik kort de beheersinstrumenten behandelen die de wet noemt opdat&#13;
het in de verschillende plannen neergelegde waterhuishoudkundige beleid door de&#13;
verschillende beheerders adequaat kan worden uitgevoerd. Daartoe zijn beheersbevoegdheden toegekend die zonodig rechtens afdwingbaar zijn. Door het inzicht in&#13;
de oppervlaktewaterbeweging via registratie, meting en melding kan de beschikbare&#13;
hoeveelheid water zo goed mogelijk ten behoeve van de verschillende toegekende&#13;
functies worden aangewend. De werking van de instrumenten wordt niet bij wet&#13;
maar bij uitvoeringsregeling bepaald. Zo kan het aanwijzend gezag (Kroon en provincie),&#13;
afhankelijk van de omstandigheden, bepalen welke activiteiten binnen de&#13;
werking van het instrumentarium moeten worden gebracht. Het zijn de registratie,&#13;
het waterakkoord en de vergunning. Daarnaast is het peilbesluit geregeld en een regeling&#13;
voor buitengewone omstandigheden opgenomen.&#13;
De waterkwantiteitsbeheerders hebben nu nog geen wettelijk instrumentarium&#13;
waarmee zij hun beheer in formele zin op afdoende wijze vorm kunnen geven. Er&#13;
bestaat wel een verbrokkeld systeem via provinciale verordeningen, reglementen en&#13;
keuren.&#13;
Dat is anders bij de waterkwaliteit- en grondwaterbeheerder die al wel bevoegdheden&#13;
hebben op grond van resp. de Wet verontreiniging oppervlaktewateren en de&#13;
Grondwaterwet.&#13;
Registratie&#13;
Degene die water afvoert naar, aanvoert uit, loost in of onttrekt aan oppervlaktewateren&#13;
waarover hij niet het beheer voert, is in daartoe aan te wijzen gevallen verplicht&#13;
de wijze van afvoer, aanvoer, lozing of onttrekking te melden en eventueel de betreffende&#13;
waterhoeveelheden te meten, daarvan aantekening te houden en van de verkregen&#13;
gegevens opgave te doen.&#13;
De memorie van toelichting maakt onderscheid tussen enerzijds het aan- en afvoeren,&#13;
dat hoofdzakelijk door waterkwantiteitsbeheerders in een onderlinge relatie&#13;
met andere waterkwantiteitsbeheerders gebeurt en anderzijds het lozen en onttrekken&#13;
dat meestal plaatsvindt in het kader van watergebruik door derdenbelanghebbenden&#13;
(drinkwaterbedrijven, rioolwaterzuiveringsinstallaties, industrieën etc).&#13;
Omdat aan- en afvoer zich manifesteert als het min of meer, afhankelijk van de&#13;
omstandigheden, gezamenlijk beheren van water, zijn goede onderlinge afspraken&#13;
daarbij een eerste vereiste. De wet spreekt in dit verband van een te sluiten water akkoord.&#13;
6 Het is een openbaar, dus voor ieder in te zien, stuk waarin de onderlinge&#13;
verhouding met betrekking tot het te voeren kwantiteitsbeheer is neergelegd.&#13;
Peilbesluit&#13;
Een kwantiteitsbeheerder moet in daartoe aan te wijzen gevallen voor onder zijn beheer&#13;
staande oppervlaktewateren één of meer peilbesluiten vaststellen. De in dat besluit opgenomen waterstanden (= peilen) moeten in de daarbij aangegeven perioden&#13;
'zoveel mogelijk' worden gehandhaafd. Zoveel mogelijk is terecht vermeld omdat&#13;
waterbeheer weerbarstige aspecten kent en er nogal wat lokale en regionale verschillen&#13;
zijn die een eenduidig beheer en dus een garantie onmogelijk maken. In de&#13;
lage poldergebieden in het westen is een nauwkeurig peilbeheer door middel van bemaling&#13;
gemakkelijker te realiseren dan in de hogere, hellende delen in het oosten van&#13;
het land. In deze gebieden kan worden volstaan met het formuleren van het te voeren&#13;
peilbeheer in het waterkwantiteitsbeheersplan. Een inspanningsverplichting van&#13;
de waterbeheerder derhalve naar de belanghebbende burgers toe. Grof, fijn of zeer&#13;
fijn peilbeheer afhankelijk van het gebied is overigens een zeer wezenlijke taak van&#13;
de waterbeheerder (meestal het waterschap) en heeft voor de belanghebbende belangrijke&#13;
elementen. Denk aan landbouw, tuinbouw (soms op centimeters nauwkeurig)&#13;
en ook aan het stedelijk gebied, waar een te hoge of te lage waterstand schade&#13;
kan veroorzaken.&#13;
Wat het waterschap betreft zal de provincie nadere regels stellen over vorm en inhoud&#13;
van het te nemen peilbesluit. Zo kan de provincie bereiken dat in haar gebied&#13;
een eenduidig peilbeheer wordt gevoerd dat ook in zijn uitwerking helder voor de&#13;
burger is. Uit de praktijk sprekend kan ik zeggen dat ook in meer hellende gebieden&#13;
met een zanderige grondslag het mogelijk is een min of meer constant peil aan te&#13;
houden.&#13;
Het waterschap Salland heeft in delen van zijn beheersgebied water aanvoerplannen&#13;
gerealiseerd die - gekoppeld aan een geautomatiseerd stuwbeheer - op vrij&#13;
nauwkeurige wijze het peil in de watergangen in de zomer- en winterperiode vasthouden.&#13;
Zo kan zowel het oppervlaktewaterpeil als de stand van het grondwater&#13;
door middel van infiltratie via bodem en zijwanden in vergaande mate tot een&#13;
constante gemaakte worden. Op deze wijze groeien de lage poldergebieden en de hogere&#13;
delen van ons land qua beheersmogelijkheden naar elkaar toe. Ik ga hieronder&#13;
in op de problematiek van het gebiedsvreemde water dat (omdat het uiteindelijk&#13;
meestal Rijn- of Maaswater is) via watertoevoerplannen geleidelijk heel Nederland&#13;
overspoelen zal. En dan komt men aan de vraag wat beter is: een grotere verdroging&#13;
zonder watertoevoer of altijd water met watertoevoer van elders. Want dat waterconservering&#13;
in de praktijk, zeker in goed doorlatende lagen, niet altijd een oplossing&#13;
biedt, moge duidelijk zijn.&#13;
Waterakkoord&#13;
Waterkwantiteitsbeheerders kunnen dit instrument gebruiken, en móeten het indien&#13;
voorgeschreven, om afspraken vast te leggen over het te voeren wateraan- en afvoerbeleid.&#13;
Als de kwantiteitsbeheerder niet ook de kwaliteitsbeheerder is (bijv. in all-in&#13;
waterschap) neemt de laatste daaraan ook deel. Een ander openbaar gezag kan eveneens&#13;
contractspartij worden als het een waterstaatkundige taak vervult die de kwantiteitsbeheerder&#13;
niet uitoefent.&#13;
Ook hier moet rekening gehouden worden met het rijksplan, het provinciale waterhuishoudingsplan&#13;
en de beheersplannen ter zake, hetgeen logisch lijkt omdat de afspraken moeten passen in de lijn die deze beheerders voor hun wateren volgen.&#13;
Een gedachte, welke tevens in de Derde nota is terug te vinden, om de kring van&#13;
potentiële contractanten uit te breiden, heeft mijn warme sympathie. Nu gebeurt het&#13;
al in de praktijk van alle dag dat afspraken, die dan nog niet 'waterakkoord' heten,&#13;
worden gemaakt waarbij bijvoorbeeld provincie en of gemeente betrokken zijn ook&#13;
als in casu ze géén waterstaatkundige taak vervullen. En wat te denken van de natuurbeheerders&#13;
als contractspartners? Integraal beheren is toch - en ik overdrijf&#13;
wat - integraal informeren, interesseren, zo nodig duelleren en waar mogelijk contracteren?&#13;
Door die binding wordt een stuk medebetrokkenheid verworven die nu&#13;
hier en daar nog onvoldoende aanwezig is. Wellicht kunnen ook standsorganisaties,&#13;
drinkwaterbedrijven, provincie en gemeente partij zijn.&#13;
Een breed draagvlak voor een waterakkoord vergemakkelijkt de uitvoeringshandelingen&#13;
die er het gevolg van zijn. Ook zou overwogen kunnen worden het waterakkoord&#13;
niet te beperken tot de aan- en afvoer van water, maar het te verruimen tot&#13;
een soort integraal beleidsakkoord op operationeel niveau. De vlucht die men nu ziet&#13;
in bestuursakkoorden en convenanten, waarvan de juridische status nog vrij onzeker&#13;
is, zou wellicht via het wel juridisch gekwalificeerde waterakkoord kunnen worden&#13;
tegengehouden. De juridische status van het akkoord is namelijk dat het een&#13;
meerzijdig publiekrechtelijk besluit is dat rechtsgevolgen heeft voor zowel beheerders&#13;
als voor derde-belanghebbenden. De Kroon beslist omtrent geschillen over de&#13;
naleving van de contractsvoorwaarden. De burger die belang heeft bij de naleving&#13;
van het waterakkoord dient zich tot de burgerlijke rechter te wenden.&#13;
Een waterakkoord is een instrument dat op alle waterhuishoudkundige aspecten betrekking&#13;
kan hebben.7 Te denken valt aan een te handhaven onderling peil, door te&#13;
voeren hoeveelheden water, doorspoelingsmaatregelen en de relatie oppervlaktewater&#13;
- grondwater. Doorspoelen ca. kan gevolgen hebben voor de kwaliteit van het&#13;
water (vervuiling via riooloverstorten, verdringen zoute kwel etc). Hoewel het&#13;
waterakkoord alleen een instrument is voor het te voeren aan- en afvoerbeleid, zullen&#13;
kwaliteitsaspecten mede een rol kunnen spelen. Géén afspraken kunnen worden&#13;
gemaakt over de kwaliteit als zodanig. Financiële verplichtingen maken eveneens&#13;
meestal onderdeel van zo'n contract uit, vooral gezien de schaarste aan kwalitatief&#13;
goed water en de kosten die de beheerders moeten maken dit te bestemder plaats&#13;
te krijgen.&#13;
Vergunningstelsel&#13;
Als geen sprake is van af- en aanvoer van water door kwantiteitsbeheerders, opent&#13;
de wet voor alle overige gevallen van afvoer, aanvoer, lozing en onttrekking de mogelijkheid&#13;
tot invoering van een vergunningstelsel. Voor lozing en onttrekking die&#13;
zelfstandig of in samenhang met andere lozingen en onttrekkingen van nadelige invloed kunnen zijn op de peilregeling of de waterbeweging dan wel de kwantiteitsbeheerder&#13;
verplichten bijzondere maatregelen te nemen, kan de vergunning een goed&#13;
sturingsinstrument betekenen. Juist door de voorwaarden daarin af te stemmen op&#13;
het voorgestane beheer kan voorkomen worden dat ontoelaatbare of in hun gevolgen&#13;
moeilijk herstelbare handelingen worden verricht. In de hogere delen van het&#13;
land kan bijvoorbeeld worden gedacht aan voorwaarden ten aanzien van grote onttrekkingen&#13;
met mogelijke verdrogingsgevolgen in het landelijk gebied bij langdurig&#13;
droog weer. De hoeveelheid water die maximaal onttrokken mag worden kan in de&#13;
vergunning genoemd worden. Hetzelfde geldt voor grote lozingen die vernattingsverschijnselen&#13;
in het landelijk gebied ten gevolge kunnen hebben.&#13;
Vermeldenswaard lijkt me dat ten aanzien van het aanvoeren of onttrekken in de&#13;
vergunning het doel waarvoor de waterhoeveelheden bestemd zijn, vermeld moet&#13;
worden. Daarbij kan bijvoorbeeld mede overwogen worden of de kwaliteit van het&#13;
aangevoerde water zich wel verdraagt met de eisen die het gebied stelt. Dat geldt bij&#13;
infiltratie in de bodem voor de relatie oppervlaktewater - grondwater; dat betreft&#13;
evenzeer de problematiek rond de toevoer van gebiedsvreemd water of het versneld&#13;
onttrekken van gebiedseigen water, hetgeen in strijd met waterconserveringsmaatregelen&#13;
kan komen. Hierbij is een goede afstemming met op grond van de Grondwaterwet&#13;
te verlenen vergunningen onmisbaar.&#13;
Het vergunningvereiste is ten aanzien van de rijkswateren alleen zinvol als het om&#13;
zeer omvangrijke waterverplaatsingen gaat. Voor regionale wateren ligt dat anders.&#13;
Daar kan eerder de behoefte ontstaan aan regulering via het vergunningsinstrument:&#13;
denk aan kwetsbare natuurgebieden als De Groote Peel.&#13;
De kwantiteitsbeheerder heeft een vrij ruime marge om een eenmaal verleende vergunning&#13;
in te trekken, zulks evenwel binnen de normale zorgvuldigheidsregels die&#13;
daarbij gelden. Een intrekkingsgrond die een flexibele aanpassing op gewijzigde omstandigheden&#13;
mogelijk maakt luidt: 'intrekking is geheel of gedeeltelijk mogelijk als&#13;
blijkt van feiten en omstandigheden waardoor, in verband met het belang van de&#13;
waterhuishouding, voor zover niet beschermd door WVO of Grondwaterwet, de lozing,&#13;
onttrekking, afvoer of aanvoer in het geheel of voor een gedeelte niet langer&#13;
toelaatbaar wordt geacht'. De toekomst zal leren in hoeverre van deze bevoegdheid&#13;
gebruik zal worden gemaakt. Eventuele schadevergoeding is mogelijk als de intrekking&#13;
uitstijgt boven het door vergunninghouder normaal te accepteren maatschappelijk&#13;
risico dat gewijzigde omstandigheden tot intrekking kunnen leiden.&#13;
Een punt dat een aparte beschouwing waard is maar dat in het kader van dit artikel&#13;
slechts zijdelings kan worden aangestipt is het tot stand komen van de inhoud van&#13;
de vergunningsvoorwaarden. Datzelfde geldt in wezen ook ten aanzien van het&#13;
water akkoord en het te nemen peilbesluit. De vraag is dan hoe groot de reikwijdte&#13;
is van het toetsingskader van de onderscheiden belangen. Moeten partijen alleen rekening&#13;
houden met specifieke waterbelangen of ook met milieu en ruimtelijke ordeningbelangen&#13;
of met natuur en landschapsbelangen? Bij het toetsen van de verschillende&#13;
beheersaspecten ten aanzien van materiële handelingen zou je als in casu waterbeheerder&#13;
de belangenafweging moeten kunnen harmoniseren. Je krijgt dan integrale waterakkoorden en vergunningen. Ook de rol van Gedeputeerde Staten is nog&#13;
onduidelijk: in hoeverre is hun toetsing van een waterakkoord of te verlenen vergunning&#13;
marginaal of integraal en in hoeverre betrekken ze daarbij de beleidsplannen&#13;
die liggen op het gebied van ruimtelijke ordening, milieu en natuur? Een en ander&#13;
hangt ten nauwste samen met de invulling van het begrip 'maken betrokken partijen&#13;
èn Gedeputeerde Staten hun zienswijze over het akkoord kenbaar'. Wat de huidige&#13;
bedoeling van de wet betreft staat vast dat het toetsingskader ten aanzien van de vergunning&#13;
in ieder geval is beperkt tot de kwantiteitsaspecten.&#13;
BUITENGEWONE OMSTANDIGHEDEN EN SCHADEVERGOEDING&#13;
Het doorspoelen van oppervlaktewater uit milieu-oogpunt is een steeds vaker noodzakelijk&#13;
gebleken beheersinstrument geworden. Tjernobyl, Sandoz en BASF veroorzaakten&#13;
vervuilingen die snelle afvoer naar zee noodzakelijk maakten. Zo kan ook&#13;
grote schaarste of juist overvloed aan oppervlaktewater ingrijpen op centraal niveau&#13;
vereisen. De wet maakt dit mogelijk: de minister kan in noodsituaties ingrijpen; dat&#13;
kunnen ook Gedeputeerde Staten, beiden via een schriftelijke opdracht. Zo mogelijk&#13;
worden de betrokken beheerders eerst gehoord. De opdracht kan worden gegeven&#13;
in strijd met een waterakkoord, maar het nood-breekt-contract gaat ook hier&#13;
op.&#13;
In hetzelfde kader kunnen algemene voorschriften worden ontwikkeld. De opdracht&#13;
richt zich tot de beheerders en de algemene voorschriften richten zich tot derden,&#13;
die krachtens vergunning handelingen verrichten.&#13;
De in de wet opgenomen schadevergoedingsregeling wijkt niet af van de ook in andere&#13;
wetten veelal gebruikte formulering. Als je schade lijdt of zal lijden die niet of&#13;
niet geheel voor je rekening behoort te blijven en die niet anderszins kan worden&#13;
geclaimd, kan het bevoegde gezag dat het betreffende besluit nam, op schriftelijk&#13;
verzoek een naar billijkheid te bepalen schadevergoeding toekennen, in geld of op&#13;
andere wijze.&#13;
Dat geldt in deze wet voor hen die bovenmatige nadelen ondervinden ten gevolge&#13;
van het vaststellen of wijzigen van een peilbesluit of waterakkoord, het verlenen,&#13;
weigeren, wijzigen of intrekken van een vergunning of het geven van een opdracht&#13;
of algemeen voorschrift. Ik ben benieuwd hoe deze regeling in de praktijk zal uitwerken.&#13;
In het landelijk gebied bijvoorbeeld, waar de boeren zeer alert zijn op een&#13;
(kleine) daling of stijging van de grondwaterstand gezien de opbrengstdepressies die&#13;
dit met zich mee kan brengen, zijn de ervaringen met de schaderegeling in de Grondwaterwet&#13;
in verband met drinkwaterwinningen in hun ogen nogal frustrerend. Het&#13;
aantonen van de schade is erg moeilijk en eventuele procedures lopen jaren. Inmiddels&#13;
is het kwaad geschied. Daarbij komt dat de hoogte van de uitbetaalde bedragen&#13;
nogal te wensen overlaat, hoe objectief verdedigbaar ze wellicht zijn. Vandaar de&#13;
voorkeur voor watertoevoerplannen, die de zekerheid geven van water in de sloot.&#13;
Wat ik ermee zeggen wil is dit: al snel wordt door de kwantiteitsbeheerder gezegd&#13;
dat 'alle belangen zorgvuldig afwegende, dit peil het beste is voor alle aangelanden, dat de schade niet bovenmatig is omdat hij voor het normaal maatschappelijk risico&#13;
van benadeelde komt' enz.&#13;
De schadelijder zit ermee en kan eigenlijk geen kant op. Illustratief in dit verband&#13;
is ook het voorbeeld van de eigenaren van bossen in de hogere delen van ons land&#13;
die al jaren roepen dat hun bossen verdrogen. In procedures voor de Kroon en de&#13;
belastingrechter hebben ze de hoogte van de waterschapsomslag bestreden: ze hadden&#13;
in hun ogen immers geen enkel belang bij de werken van het waterschap en leverde&#13;
vaak heel weinig tot geen waterbezwaar voor anderen op. Ze kregen meestal&#13;
nul op het request. Nu blijkt dat van de in totaal 475 natuur- en bosterreinen die&#13;
in het kader van een verdrogingsstudie zijn onderzocht, 73% matig tot sterk verdroogd&#13;
is door ingrepen in de waterhuishouding (grondwateronttrekkingen, verbeteringen&#13;
in ontwatering en afwatering). Waarmee aangetoond zij dat inzichten veranderen&#13;
maar wel vaak te laat, waardoor de schadelijder met lege handen blijft omdat&#13;
hij niet kon voldoen aan bewijsvereisten of er geen sprake was van boven het&#13;
maatschappelijk risico uitstijgend nadeel.8&#13;
Na de hoofdstukken Beroep, Toezichts- en opsporingsbevoegdheden (waarin de&#13;
ouderwetse term 'sterke arm' nog voorkomt!) en Dwang- en strafbepalingen sluit&#13;
de wet met Overgangs- en slotbepalingen. Omdat de Wet op de waterhuishouding&#13;
niet als controversieel is aangemerkt kon deze in juni door de Eerste Kamer behandeld&#13;
worden. Verschijning ervan in het Staatsblad lijkt een kwestie van tijd. Een lange&#13;
periode van voorbereiding en amenderingen is dan afgesloten. Genoeg over de&#13;
wettekst zelf. Enige aspecten rond die ontwikkelingen in de waterhuishouding laat&#13;
ik hieronder voor de geïnteresseerde lezer volgen.&#13;
VERSCHILLENDE PLANNEN&#13;
De wettekst schrijft zoals ik hierboven aangaf een aantal strategische en operationele&#13;
plannen voor die de waterhuishouding betreffen op rijks-, provinciaal en waterschapsniveau.&#13;
Hieronder wil ik me bepalen tot de provincie omdat die een spilfunctie&#13;
vervult ten aanzien van de afstemming van plannen op een aantal gebieden die&#13;
raakvlakken vertonen met het waterhuishoudkundig beleid. In het provinciale waterhuishoudingsplan&#13;
zal een algemeen beleidsgedeelte staan dat zal gaan over oppervlaktewater&#13;
en grondwater. Bovendien geeft het de hoofdlijnen weer van het kwantiteitsbeheer&#13;
zoals dat veelal door waterschappen zal worden gevoerd en dat in hun&#13;
eigen beheersplannen zal worden vastgelegd. De relatie provincie - waterschappen&#13;
is grondwettelijk bepaald: instelling en organisatie van en toezicht op de waterschappen&#13;
ligt bij de provincie. De provincie heeft bovendien eigen bevoegdheden op grond&#13;
van de WVO en de Grondwaterwet. En op voor het waterbeheer belangrijke terreinen&#13;
als ruimtelijke ordening, milieu, natuur en landschap, bodem- en drinkwaterkwaliteit&#13;
en recreatie speelt de provincie, ook in de planvorming, een voorname rol. De spilfunctie van de provincie kan gestalte krijgen door waar mogelijk de plannen&#13;
op de verschillende deelgebieden te integreren en te coördineren.&#13;
Op het provinciale waterhuishoudingsplan zou ik wat dieper willen ingaan. Sterk&#13;
richtingbepalend voor dit plan zal de Derde nota waterhuishouding zijn.&#13;
Het provinciale waterhuishoudingsplan zal moeten aangeven hoe integraal waterbeleid&#13;
gevoerd moet gaan worden, hoe de veiligheid tegen het water gegarandeerd&#13;
wordt, hoe voldoende bruikbaar water beschikbaar blijft, hoe het watersysteem in&#13;
de provincie wordt beschermd en versterkt en hoe milieurampen voorkomen en&#13;
bestreden moeten worden.&#13;
Er zal een weging moeten plaatsvinden van de wensen van de samenleving ten aanzien&#13;
van de functies en het functioneren van het watersysteem via afstemming van&#13;
de randvoorwaarden van de verschillende watersystemen op technische, juridische&#13;
en bestuurlijk-organisatorische mogelijkheden.&#13;
Er moet een betere technische en bestuurlijke coördinatie plaatsvinden tussen het&#13;
oppervlaktewater- en grondwaterbeheer (kwantitatief en kwalitatief) en er zal tevens&#13;
een directe relatie gelegd moeten worden tussen het waterbeleid enerzijds en het&#13;
ruimtelijk en milieubeleid anderzijds (via streekplan en milieubeleidsplan).&#13;
Het provinciale waterhuishoudingsplan geeft allereerst een zelfbinding aan het provinciale&#13;
bestuur ten aanzien van de te nemen maatregelen en formuleert tevens een&#13;
toetsingskader voor de waterbeheerders, die immers 'rekening moeten houden met'&#13;
deze plannen.&#13;
In dit kader heeft zich een strijdpunt ontwikkeld bij de behandeling van de Wet&#13;
op de waterhuishouding in de Tweede Kamer. Het kamerlid dr. J.T. van den Berg&#13;
diende ter zake een motie in met de volgende inhoud (de motie is overigens aangehouden):&#13;
'overwegende, dat het provinciaal waterhuishoudingsplan het instrument bij uitstek&#13;
vormt voor de integratie van alle bij het waterbeheer betrokken beleidsaspecten;&#13;
van oordeel, dat via verticale binding van de beheersplannen aan het provinciale&#13;
waterhuishoudingsplan gewaarborgd kan worden dat waterbeheerders rekening&#13;
houden met het provinciale beleid op andere terreinen zoals het ruimtelijke ordenings-&#13;
en milieubeleid;&#13;
verzoekt de regering, te bevorderen, dat in toekomstige wetgeving aan de integrerende&#13;
functie van het provinciaal waterhuishoudingsplan wordt recht gedaan en in&#13;
verband daarmee wordt afgezien van directe binding van waterbeheerders aan andere&#13;
planfiguren op provinciaal niveau;&#13;
en gaat over tot de orde van de dag.'&#13;
De vraag die was ontstaan betrof de binding van het waterbeheersplan aan de provinciale&#13;
plannen met name op milieugebied. Moet je als waterbeheerder bij het&#13;
opstellen van je plannen rekening houden met de inhoud van plannen die ook buiten&#13;
het waterspoor liggen? Vooral de verhouding tussen het provinciaal milieubeleidsplan&#13;
en het provinciale waterhuishoudingsplan is hier aan de orde. De discussie&#13;
over de doorwerking van het milieubeleid betrof overigens niet slechts de beheersplannen, maar vooral ook de daarop gebaseerde operationele besluiten krachtens&#13;
de Wet op de waterhuishouding, Wet verontreiniging oppervlaktewateren en&#13;
Grondwaterwet (vergunningen bijvoorbeeld). De minister zegt in de memorie van&#13;
antwoord Eerste Kamer dat ze met haar ambtgenoot van VROM heeft overlegd in&#13;
het kader van de voorbereiding van het nader rapport naar aanleiding van het advies&#13;
van de Raad van State over het wetsvoorstel inzake de regeling van de milieubeleidsplanning.&#13;
Beide ministers zijn tot de conclusie gekomen dat geen wijziging&#13;
gebracht moet worden in het gekozen systeem van afstemming, omdat het&#13;
met het oog op de samenhang binnen het milieubeheer noodzakelijk is dat er een&#13;
directe relatie kan worden gelegd tussen het provinciale milieubeleid en bevoegdheden&#13;
ter realisering daarvan, evenals dat het geval is op het terrein van de waterhuishouding.&#13;
De behandeling van de Wet op de waterhuishouding is zoals gezegd op 13 juni&#13;
in de Eerste Kamer afgerond. De afstemmingsdiscussie zal zich derhalve verleggen&#13;
naar de plaats waar zij in mijn ogen thuis hoort, nl. bij de behandeling&#13;
van de Wet algemene bepalingen milieuhygiëne. In een bijlage bij die wet zal een&#13;
lijst worden opgenomen met welke besluiten je rekening moet houden met het&#13;
opstellen van een milieuplan. (Het is daarbij de vraag of je dit moet formaliseren,&#13;
omdat er toch al materiële doorwerking plaatsvindt via de algemene beginselen behoorlijk&#13;
bestuur.)&#13;
Wat de positie betreft van de waterschappen:&#13;
- de kwaliteitsbeheerders zullen in hun waterkwaliteitsbeheersplannen rekening&#13;
moeten houden met het provinciale milieubeleidsplan;&#13;
- voor de kwantiteitsbeheerders (afgezien van het rijk) bestaat zo'n rechtstreekse&#13;
binding niet. Dit betekent natuurlijk niet dat deze groep volstrekt buiten de milieuplannen&#13;
om kunnen opereren. Door het amendement Rienks op de Wet op de water&#13;
huishouding (nr. 21) is een verdere aanscherping van de strekking van de wet bereikt&#13;
en wel in die zin dat er een wederzijdse beïnvloeding is ten aanzien van waterhuis&#13;
houdkundige en milieuplannen. Gewijzigde inzichten op hoofdlijnen in een vast te&#13;
stellen plan op het ene beleidsterrein (water - milieu) dienen op het andere beleidsterrein&#13;
hun doorwerking te krijgen en omgekeerd. Juist omdat de provincie die&#13;
de waterkwantiteitsbeheersplannen goedkeurt, verplicht is aan te geven in hoeverre&#13;
het provinciale waterhuishoudingsplan is aangepast aan het milieubeleid of dat in&#13;
het provinciale milieubeleidsplan aanpassingen staan die mede betrekking hebben&#13;
op de waterhuishouding (het hierboven al genoemde 'haasje-over', dat zegt dat het&#13;
laatste plan het meest actueel is, zonodig ook op andere sectoren), wordt inhoudelijk&#13;
toch een afstemming bereikt waar de waterbeheerder, via het overleg met de provincie,&#13;
nauw bij betrokken is.&#13;
De politieke commotie rond het al of niet rekening moeten houden van waterbeheerders&#13;
met andere provinciale plannen lijkt wat overtrokken. In de praktijk zal&#13;
blijken dat de provincie, noch het waterschap op een eiland zitten. Zoals er nu al&#13;
regelmatig overleg is en gemengde werkgroepen voor deze zaken bestaan zal er in&#13;
de toekomst in de praktijk op heel rationele wijze worden omgegaan met de afstemming&#13;
van water- en milieubeleid tussen provincie en waterkwantiteitsbeheerders. En&#13;
bij de totstandkoming van all-in beheer zal de behoefte aan geïntegreerde kwantiteits- en kwaliteitsplannen toenemen en zal aldus de afstemming bijna geruisloos&#13;
kunnen verlopen.9&#13;
Bovendien zo vraag ik mij af: wat is er tegen om rekening te houden met provinciale&#13;
planvorming als na de wijzigingen in de wet als gevolg van het amendement&#13;
Rienks de garantie bestaat dat geen tegenstrijdigheden kunnen ontstaan.&#13;
Want alleen de angst voor tegenstrijdigheden zou een reden kunnen zijn zo te ageren&#13;
tegen 'het rekening houden met'.&#13;
De ontwikkelingen rond de Wet algemene bepalingen milieuhygiëne zullen moeten&#13;
worden afgewacht. Dat geldt ook voor de opvatting die de heer Van den Berg&#13;
in zijn motie verwoordt.&#13;
WATER- EN MILIEUBELEID&#13;
Overigens is het interessant kort aan te stippen hoe de waterschappen steeds nauwer&#13;
betrokken raken bij het milieubeleid. Door de watersysteembenadering te kiezen&#13;
waarin water, bodem, oevers en technische werken één geheel vormen, komt het waterschap&#13;
voor bredere afwegingen te staan dan enige decennia geleden. Het vraagt&#13;
om een eigen bestuurlijke invulling hoe zwaar bepaalde milieu-aspecten meewegen.&#13;
Zolang deze passen in de taakomschrijving van het waterschap, die zich primair&#13;
richt op de waterhuishoudkundige verzorging van zijn gebied, is er geen probleem.&#13;
Zolang het milieu in de belangen meegewogen kan worden, zonder de financiële last&#13;
ervan enkel te laten dragen door de beperkte groep van omslagplichtige ingelanden,&#13;
kan en mag het waterschap die verantwoordelijkheid niet ontlopen. Daarom moet&#13;
naar mijn mening het meewegen van milieubelangen onderscheiden worden van het&#13;
meebehartigen van milieutaken.&#13;
De functionele bepaaldheid van het waterschap kan niet anders dan leiden tot een&#13;
afgebakende taakopvatting en belangenbehartiging. Integrale afwegingen horen op&#13;
waterschapsniveau dan ook niet thuis, maar horen bij uitstek bij de provincie te liggen.&#13;
Daar kan het waterspoor meegenomen worden in het ruimtelijke ordenings-,&#13;
milieu- en natuurspoor. Daar ook kan het waterbeheersplan als het ware ingepast&#13;
worden in het totale provinciale beleid.&#13;
In een brief aan de minister van Verkeer en Waterstaat hebben de Unie van Waterschappen&#13;
en het Interprovinciaal Overleg terecht nog eens benadrukt dat de watersysteembenadering&#13;
wat de waterschappen betreft een benaderingswijze impliceert&#13;
die de waterhuishouding in onderlinge samenhang en in zijn relatie met de directe&#13;
omgeving centraal stelt.&#13;
Het primaire beheersobject van de waterbeheerder is thans de waterhuishouding&#13;
en niet het watersysteem als zodanig. Nu wordt wel gezegd dat het begrip watersysteem&#13;
meer bedoeld is als denkkader van waar uit concrete maatregelen genomen&#13;
kunnen worden. Dat is op zich juist. Alleen zou de misvatting kunnen ontstaan dat de waterbeheerder integrale bestuurlijke verantwoordelijkheid moet dragen, ook ten&#13;
aanzien van behartiging van belangen die buiten het vlak van de waterhuishouding&#13;
liggen. Benadrukt moet worden dat er een gezamenlijke verantwoordelijkheid&#13;
bestaat van verschillende overheden. Watersysteembenadering derhalve voor zover&#13;
passend binnen de taakopdracht waterhuishouding!&#13;
De afstemmingsproblematiek zal in de verdere toekomst wellicht minder groot&#13;
worden als tot een verdere integratie op het gebied van het waterbeheer kan worden&#13;
gekomen. Nu zijn onderdelen van de waterhuishouding nog geregeld door bijvoorbeeld&#13;
de WVO en de Grondwaterwet.10 Eén Waterwet, die het hele waterspoor omvat,&#13;
zal aan de duidelijkheid, ook voor de burger, aanzienlijk kunnen bijdragen.&#13;
Daarbij is afstemming op milieuwetgeving een punt dat nauwkeurige aandacht vereist.&#13;
Op dit moment zal in ieder geval het voorgestane beleid op grond van het Nationale&#13;
Milieubeleidsplan parallel moeten lopen met de in de Nota waterhuishouding&#13;
omschreven doelstellingen wat betreft het te voeren waterbeleid en omgekeerd. In&#13;
hoeverre het vergunningenbeleid op grond van de verschillende wetten geharmoniseerd&#13;
en vereenvoudigd kan worden, zal door nader onderzoek duidelijk moeten&#13;
worden.&#13;
Ik kan me overigens voorstellen dat de welwillende lezer - ondanks de al vereenvoudigde&#13;
regeling van de integrale planstructuren in de sfeer van de waterhuishouding&#13;
en het milieubeheer - toch nog moeite heeft zicht te houden op alle voorgeschreven&#13;
plannen. De vraag is zelfs of de mensen die binnen de verschillende&#13;
bestuurslagen zullen gaan werken met de genoemde plannen (of dat nu al doen) het&#13;
spoor bijster raken: ze bekijken alleen de plannen van de sector waar ze zelf mee&#13;
bezig zijn. Ze krijgen een nogal machteloos gevoel bij het vergelijken van al de verschillende&#13;
plannen, nota's, structuurschema's etc.&#13;
Mij beperkend tot provinciaal niveau: men heeft daar te maken met plannen op&#13;
het gebied van ruimtelijke ordening, milieu, water en natuur en landschap. Professor&#13;
Glasbergen zegt in zijn oratie dat deze plannen elkaar ten dele verdringen.11&#13;
Binnen bijv. de watersysteembenadering spelen eveneens aspecten van milieu, ruimtelijke&#13;
ordening en natuur en landschap. In hoeverre hierbij aan het water een meerwaarde&#13;
bij de belangenafweging wordt toegekend en aan de andere belangen onvoldoende&#13;
aandacht wordt gegeven, is onduidelijk. De afstemmingsmomenten volgen&#13;
elkaar op en worden bepaald door het gereedkomen van weer een nieuw plan, waarin&#13;
de regelingen uit andere plannen worden bijgesteld. Er is derhalve géén over-all&#13;
toetsing, geen integrale beoordeling van de betreffende plannen op één wegingsmoment.&#13;
Professor Glasbergen pleit daarom ook voor een netwerkplanning. De provincie&#13;
zou één leefmilieuplan moeten ontwikkelen, waarin de verschillende kwaliteitsopvattingen&#13;
met elkaar geconfronteerd worden. Men zal moeten komen tot een&#13;
meer projectmatige aanpak op operationeel niveau. Op zich is dat een te overwegen gedachte, hoewel je daarmee de feitelijke afstemmingsproblemen niet wegneemt&#13;
maar verlegt naar dat ene plan. Het doet wat denken aan de landinrichtingsprojecten&#13;
in het landelijk gebied. Nadeel kan zijn dat een te breed opgezet project, waarbij&#13;
veel belangen vertegenwoordigd zijn, de traagheid van de totstandkoming ervan&#13;
doet toenemen. Men moet de gulden middenweg zoeken tussen het brede democratische&#13;
draagvlak enerzijds en de slagvaardigheid en doelmatigheid, die tij ds- en dus&#13;
kostenbesparend werkt, anderzijds.&#13;
DERDE NOTA WATERHUISHOUDING&#13;
De Wet op de waterhuishouding geeft - zoals ik hierboven schreef - aan dat er een&#13;
nota voor de waterhuishouding wordt vastgesteld waarin de hoofdlijnen van het ten&#13;
aanzien van de landelijke waterhuishouding te voeren beleid zijn aangegeven. De&#13;
Derde nota, 'Waterkoers 2000' genoemd, zal onderdeel uitmaken van de te nemen&#13;
milieumaatregelen zoals die ongetwijfeld tijdens de komende kabinetsformatie&#13;
besproken zullen worden. Naast het beleid op het gebied van de waterhuishouding&#13;
zullen ook het Nationaal Milieubeleidsplan, het Natuurbeleidsplan en de Structuurnota&#13;
landbouw op hun beleids- en financiële consequenties worden beoordeeld. In&#13;
het regeerakkoord zal naar mag worden aangenomen een milieuparagraaf voorkomen&#13;
die op genoemde gebieden het te voeren beleid zal vastleggen.&#13;
Vanwege de actualiteit èn de nauwe relatie die tussen genoemde Nota en de Wet&#13;
op de waterhuishouding ligt, lijkt het me interessant enige aspecten van de Nota nader&#13;
te bezien. De nadruk zal daarbij liggen op het waterbeheer in het landelijk gebied,&#13;
toegespitst op wateraan- en afvoer, grondwaterstandsbeheer en de toenemende&#13;
verdroging. Tot slot wijd ik een enkel woord aan de bestuurlijke reorganisatie waar&#13;
die noodzakelijk en of gewenst is.&#13;
WATERAFVOER EN -AANVOER&#13;
Van oudsher is het de taak van de waterbeheerders, met name ook van de waterschappen&#13;
geweest om water te keren (dijkzorg) en om het overtollige water af te voeren.&#13;
Daartoe was een ingenieus systeem van afstroom c.q. bemaling voorhanden,&#13;
dat leidde tot een verantwoord peilbeheer. Dat is vandaag de dag niet anders. Alleen&#13;
worden we ons meer bewust van het feit dat het een vorm van verspilling is om te&#13;
veel water af te laten stromen c.q. uit te malen, vooral als dat van redelijke kwaliteit&#13;
is. Daarom doen de laatste tijd woorden als 'waterconservering' en 'watertoevoer'&#13;
hun intrede. Wij zijn helaas geconfronteerd met een nogal drastische daling van de&#13;
grondwaterstand, welke allerlei gevolgen heeft voor ons totale ecosysteem.12&#13;
Uitgangspunt van de Derde nota is het hebben en houden van een bewoonbaar land. Wat het water betreft zullen er gezonde watersystemen moeten zijn die een&#13;
duurzaam gebruik garanderen. Daartoe moeten die watersystemen zodanig beheerd&#13;
worden en tot ontplooiing gebracht worden dat ze voldoen aan de toegedachte ecologische&#13;
doelstellingen en gebruiksfuncties, uitgaande van de mogelijkheden van de&#13;
watersystemen.&#13;
Wat houdt dit nu in voor de wateraan- en afvoer? Er is een grote behoefte aan voldoende&#13;
water van de juiste kwaliteit. Landbouw, drinkwatervoorziening, electriciteitsvoorziening,&#13;
industrie, scheepvaart en recreatie zijn belangrijke deelbelangen.&#13;
Daarnaast is behoud van ons totale leefmilieu een over-all belang, dat ieder levend&#13;
wezen aan gaat. Mens, dier en plant zijn afhankelijk van een op hun typologie toegesneden&#13;
leefmilieu. Natte en droge ecosystemen van goede kwaliteit zijn daartoe&#13;
randvoorwaarden.&#13;
Hoewel water door de kringloop niet op kan raken, blijkt dat onbeperkt gebruik&#13;
ervan onmogelijk is. Vooral in perioden van weinig neerslag en weinig afvoer via&#13;
de grote rivieren, moet een beroep worden gedaan op de aanwezige hoeveelheden&#13;
oppervlaktewater of op het grondwater.&#13;
En als de kwantiteit geen probleem oplevert, is het nogal eens de kwaliteit die beperkingen&#13;
aan het gebruik oplegt. Het nauw aan elkaar verwante en subtiel op elkaar&#13;
afgestemde systeem van oppervlakte- en grondwater dient dan ook zodanig beheerd&#13;
te worden dat het in de toekomst in tact en dus bruikbaar blijft.&#13;
WATERAANVOER&#13;
Welk beleid staat men voor wat betreft de wateraanvoer?&#13;
a. Er worden geen grootschalige ingrepen verricht in het waterhuishoudkundig&#13;
hoofdsysteem;&#13;
b. In provinciale waterhuishoudingsplannen zal aangegeven moeten worden waar&#13;
nog regionale of lokale aanpassingen nodig zijn. Hierbij speelt de problematiek van&#13;
de toevoer van gebiedsvreemd water een voorname rol. Ik teken daarbij aan dat men&#13;
vooral in natuurgebieden twee uitgangspunten kan hanteren. Gebiedsvreemd water,&#13;
mits van aanvaardbare kwaliteit, is altijd nog beter dan géén water; als alternatief,&#13;
dat men kiest voor - in het ergste geval - aanzienlijke verdroging, dus zonder watertoevoer&#13;
van elders, omdat het ecosysteem door gebiedsvreemd water te veel wordt&#13;
belast. Er is een tendens (o.a. advies Natuurbeschermingsraad) om te zeggen: in&#13;
principe géén toevoer, tenzij het geen schade toebrengt.13&#13;
Voor de landbouwgebieden, waar water voorwaarde is voor een renderend bedrijf,&#13;
zullen andere criteria moeten worden aangelegd. Probleem hierbij is dat wateraanvoer&#13;
naar landbouwgebieden door kwetsbare natuurgebieden kan gaan. Overigens&#13;
staat de beregening uit grondwater in de landbouw door de gewijzigde inzichten onder druk, ook in de Derde nota: in droge perioden krijgt onttrekking voor drinkwater,&#13;
glastuinbouw en hoogwaardige voedselindustrie prioriteit,&#13;
c. Een toenemend probleem vormt de verzilting van de bodem door zoute kwel.&#13;
Hier kan doorspoeling en ook infiltratie in de bodem voor het bestrijden ervan zorgen.&#13;
Het streven is gericht op voldoende goed water voor iedereen, met meer aandacht&#13;
voor een zorgvuldig gebruik ervan. Bij tijdelijke schaarste zullen prioriteiten worden&#13;
gesteld.&#13;
De toenemende angst van met name milieugroepen dat Nederland door alle watertoevoer&#13;
en -verdeelplannen wordt overspoeld met Rijn- en Maaswater dat zoals&#13;
ieder weet van twijfelachtige kwaliteit is, is niet geheel onterecht. Behalve in de&#13;
hooggelegen delen van Drenthe, Overijssel, Gelderland, Brabant en Limburg is dat&#13;
water overal terug te vinden. Het geeft een nivellering van de natte en nabijgelegen&#13;
droge systemen en veroorzaakt, op de ene plaats overigens meer dan op de andere,&#13;
vervuilde bagger. De saneringsoperaties van vervuilde (water)bodems en de preventieve&#13;
maatregelen ter voorkoming van vervuiling zullen in de nabije toekomst grote&#13;
financiële offers vragen.&#13;
WATERAFVOER&#13;
'Via de aanwezige mogelijkheden voor transport wordt overtollig water naar noodzaak&#13;
en behoefte afgevoerd', zo geeft de Nota aan. Ik schreef al dat de overtolligheid&#13;
van water steeds meer in het licht moet worden gezien van de groeiende&#13;
schaarste. Wat echter dan nog overtollig blijkt moet afgevoerd worden om overstromingen,&#13;
vernatting en derhalve schade te voorkomen. Opgemerkt kan worden dat&#13;
in de vijftiger en zestiger jaren op veel plaatsen zwaar gesubsidieerde 'verbeteringswerken'&#13;
zijn uitgevoerd. Daarbij zijn in de hogere delen van het land relatief grote&#13;
afvoergangen gecreëerd die het water snel konden afvoeren. Naar de huidige opvattingen&#13;
tè snel! Nu moet via een aangepaste infrastructuur en een nauwkeurig gevoerd&#13;
peilbeheer worden gezorgd voor het langer vasthouden van gebiedseigen water;&#13;
zelfs wordt op sommige plaatsen overgegaan tot dure, ook weer gesubsidieerde,&#13;
watertoevoerplannen om de schaarste aan water op te heffen. Aangetekend moet&#13;
hierbij overigens worden dat de kennis omtrent grondwaterbewegingen en infiltratiemogelijkneden&#13;
van oppervlaktewater via de watergangen enorm is toegenomen.&#13;
Ook is de meettechniek beter ontwikkeld en bieden geautomatiseerde stuwen de&#13;
kans op een nauwkeurig peilbeheer.&#13;
De rivieren en hun uiterwaarden zullen hun afvoerfunctie behouden. Gestreefd zal&#13;
worden naar een goede afstemming tussen landbouw- en natuurbelangen in dit gebied.&#13;
Er is daarbij een ontwikkeling gaande over te gaan tot het herstel van natuurwaarden&#13;
in bepaalde delen van het uiterwaardengebied één en ander ten koste van&#13;
de landbouw (plan Ooievaar). Via een afgestemd peilbeheer van boezem- en&#13;
polderwateren wordt de draagkracht van de bodem in stand gehouden. Onderbemaling, voor zover niet vastgelegd in een&#13;
peilbesluit, is niet toegestaan.&#13;
GRONDWATERSTANDSBEHEER&#13;
Ten aanzien van ont- en afwatering wordt ernaar gestreefd die handelingen te vermijden&#13;
die leiden tot nadelige effecten op verdrogingsgevoelige gebieden. Het provinciale&#13;
waterhuishoudingsplan zal moeten aangeven voor welke gebieden dit geldt&#13;
en hoe de waterbeheerder de diverse belangen in dit kader moet wegen en behartigen.&#13;
Ook zal de provincie moeten aangeven of en zo ja wanneer nog beregend mag&#13;
worden uit primair grondwater maar wellicht toch ook uit oppervlaktewater, dit mede&#13;
in relatie met de capaciteit van de watertoevoer leidingen.14 Via een aan het waterschap&#13;
gedelegeerde vergunningsverleningsbevoegdheid zou de plaatselijke situatie&#13;
daarbij de doorslag moeten geven.&#13;
In zijn algemeenheid zal in het provinciale plan een visie niet mogen ontbreken&#13;
op het aanpakken van de verdroogde gebieden in de provincie. Juist door een watersysteem&#13;
als uitgangspunt te nemen kan tot een meer integrale belangenafweging&#13;
gekomen worden. Werden vroeger de landbouwbelangen primair gesteld,&#13;
wat nogal eens heeft geleid tot verlaging van de grondwaterstand zodat men vroeger&#13;
in het seizoen en gedurende een langere periode in het najaar op het land kon&#13;
komen, nu moet men constateren dat hierdoor aan het totale systeem schade is&#13;
toegebracht. Met inachtneming van de gerechtvaardigde landbouwbelangen, zal&#13;
tot een evenwichtiger grond- en oppervlaktewaterbeheer gekomen moeten worden.&#13;
Men ziet die tendens tot een bredere belangenafweging terug in de nieuwe Landinrichtingswet,&#13;
hoewel - hetgeen op zich te begrijpen is - verreweg het grootste deel van&#13;
de beschikbare gelden primair ten gunste van de landbouw wordt aangewend.&#13;
De factor natuur en landschap (relatienota en beheersgebieden ten spijt) vertegenwoordigt&#13;
daarbij een in gewicht toenemend maar toch nog een ondergeschikt belang.&#13;
Dat komt omdat die erg moeilijk in economisch rendement te vertalen is, en&#13;
de landinrichtingsplannen zich nu juist richten op de hoogte van de interne rentevoet.&#13;
Hier zal altijd een spanningsveld blijven bestaan. Landinrichtingsplannen hebben&#13;
tot doel de functies van het landelijk gebied te optimaliseren. Wat het waterbeheer&#13;
betreft wordt de grondwaterstand beïnvloed door verbetering van de ontwatering&#13;
en afwatering (peilverlaging) of door watertoevoer (peilstabilisatie) ten gunste&#13;
van de landbouw.&#13;
In de toekomst zal aan grootschalige ingrepen in het landelijk gebied naar mijn&#13;
mening geleidelijk aan een eind gemaakt moeten worden en meer aan een herstelbeleid moeten worden gewerkt. Rationeel gevoerde landbouw is op zich een goede&#13;
doelstelling, maar deze houdt halt waar de maatschappelijke kosten daarvan de&#13;
maatschappelijke baten overtreffen. Daarbij mogen zeker betrokken worden de veranderende&#13;
opvattingen over de totale landbouwproduktie en de negatieve gevolgen&#13;
die de huidige wijze van landbouw met zich brengt.&#13;
Naast mestoverschotten valt te denken aan de vergiftiging van oppervlakte- en&#13;
grondwater door bestrijdingsmiddelen.15 Ook het braakliggingsbeleid en het stimuleren&#13;
van houtproduktie via snelgroeiend bos moeten bij de overwegingen betrokken&#13;
worden. De Derde nota geeft aan dat het treffen van ontwaterings- en afwateringsmaatregelen&#13;
in een bepaald gebied, geen nadelige effecten mogen opleveren in&#13;
inliggende en/of in de ruime omgeving liggende verdrogingsgevoelige gebieden. Ook&#13;
hier staat de duurzame ontwikkeling en het duurzaam gebruik voorop. Juist in het&#13;
landelijk gebied zal de gewijzigde opvatting over inrichting en beheer in het algemeen&#13;
en waterbeheer in het bijzonder een goede afstemming vergen tussen de verschillende&#13;
plannen op het gebied van ruimtelijke ordening, milieu en natuur en landschap.&#13;
De beheerders zullen elkaar vroegtijdig moeten informeren.&#13;
Afsluitend: wat staat ons de komende vijftien jaar te wachten op maatregelen op&#13;
het gebied van de verdroging?16&#13;
1. Stand-still beginsel, dat wil zeggen in 2000 niet meer verdroging dan in 1985; het&#13;
waterverbruik in evenwicht brengen met de draagkracht van de bronnen.&#13;
2. Beperking watergebruik bij huishoudens, landbouw en industrie.&#13;
3. Prioriteit voor behoud en herstel natuurwaarden, drinkwatervoorziening en&#13;
hoogwaardig industriewater.&#13;
4. Herstel van de nu meest verdroogde gebieden (zie Natuurbeleidsplan).&#13;
5. Optimalisatie, dus veel secuurder omgaan met peilverlaging in het kader van&#13;
landinrichtingsplannen, bufferen van neerslagwater en kwelwater.&#13;
6. Provincies via grondwaterplannen laten bepalen welke grondwatersituatie ge&#13;
wenst is; eerst ter zake extra onderzoek voor meer hydrologisch inzicht.&#13;
7. Afstemming van de maatregelen in Natuurbeleidsplan, Derde nota waterhuis&#13;
houding en Beleidsnota drink- en industriewatervoorziening.&#13;
BESTUURLIJKE ORGANISATIE&#13;
Tot slot nog een enkel woord over de bestuurlijke organisatie. Hierboven heb ik al&#13;
aangegeven dat de watersysteembenadering weliswaar uitgangspunt is voor het toekomstige&#13;
beleid maar dat het toch meer een denkrichting aangeeft dan een concrete&#13;
invulling op de verschillende deelgebieden. De strategische en operationele invulling die de Wet op de waterhuishouding alsmede de Derde nota waterhuishouding geven,&#13;
bieden daartoe meer mogelijkheden. De waterhuishouding, omschreven als zorg&#13;
voor oppervlakte- en grondwater maakt uiteraard nodig dat men oog heeft voor de&#13;
samenhang der dingen. Dat heeft gevolgen voor de taakvervulling door de waterbeheerders.&#13;
Oppervlaktewater- en grondwaterbeheer kan niet los worden gezien van&#13;
de oevers, de waterbodem en de infrastructuur. Overigens houden waterschappen&#13;
zich wat het grondwaterbeheer betreft meer bezig met de grondwaterstand (via peilbeheer)&#13;
dan met de grondwatervòòrraad. Dat laatste is in kwantitatief en kwalitatief&#13;
opzicht een taak van de provincie.&#13;
De gedachten omtrent de bestuurlijk-organisatorische aspecten zijn nog niet uitgekristalliseerd.&#13;
Hoe zal de taakvervulling zijn, hoe de beheersorganisatie, vooral in&#13;
de relatie provincie - waterschap. Binnen het uitgangspunt dat de integraliteit van&#13;
het waterbeheer steeds meer als noodzaak moet worden erkend, zal de provincie&#13;
haar eigen vrije beleidsruimte, zoals die ook grondwettelijk vastligt, moeten kunnen&#13;
invullen zoals het haar, gezien de regionale en lokale verhoudingen en mogelijkheden&#13;
van het watersysteem, goeddunkt. Of daarbij het kwaliteits- en kwantiteitsbeheer&#13;
- en indien doelmatig ook het vaarwegbeheer - in één hand moeten worden&#13;
gebracht zal nader bezien moeten worden. De toekomstige ontwikkelingen zullen&#13;
ongetwijfeld aangeven welke organisatie en welke taakverdeling het meeste recht&#13;
doet aan de ideeën van de verschillende betrokken bestuurslagen. In ieder geval zal&#13;
de organisatie moeten aansluiten op de waterstaatkundige eenheden zowel provinciaal&#13;
als waar nodig interprovinciaal. Ook is uitgesproken dat waterstaatkundige taken&#13;
op regionaal en lokaal niveau in principe aan het functioneel bestuur worden&#13;
opgedragen.&#13;
En - wellicht in de verdere toekomst - zal een integratie van beheerstaken serieus&#13;
overwogen en naar mijn stellige overtuiging ook gerealiseerd moeten worden,&#13;
gezien de complexiteit van de problematiek en het hier en daar bepaald nog onvoldoende&#13;
toegesneden bestuurlijk en ambtelijk apparaat. Een krachtige waterbeheerder&#13;
is nodig om alle interne relaties (oppervlaktewater - grondwater, kwaliteit en&#13;
kwantiteit) en externe relaties (met milieu, ruimtelijke ordening, natuur en andere&#13;
sectoren) adequaat te kunnen beoordelen.&#13;
Een versnipperde bestuurlijke organisatie heeft het risico van een versnipperd beleid&#13;
en beheer. Integratie van taken kan een oplossing bieden. Ik benadruk 'kan',&#13;
omdat het sterk per regio kan verschillen of concentratie van taken en gebieden&#13;
noodzakelijk is.&#13;
Ingenieur P.H. Bon heeft in Waterschapsbelangen (juni 1989) enkele interessante&#13;
aanwijzingen gegeven over all-in beheer:&#13;
'Naast en na de strijd tegen het water kwam er het gebruik van het water en&#13;
tenslotte de bescherming van het water. Waterschappen hebben daarin een primaire&#13;
taak, namelijk de conditionering van bodem en oppervlaktewater voor zover afhankelijk&#13;
van de waterstaatkundige verzorging. De taakverbreding 'bescherming van&#13;
het oppervlaktewater' betekent een verschuiving van water als middel - tot behartiging&#13;
van maatschappelijke belangen - naar water als doel.&#13;
Toegespitst speelt dat vooral daar waar watergangen in het provinciale waterhuishoudingsplan een ecologische doelstelling krijgen en het aquatisch ecosysteem voorrang&#13;
heeft. Ik ben van mening dat in de regio's waar deze doelstelling overheerst,&#13;
consequent gestreefd zal moeten worden naar ongedeeld beheer. Hier zou niet gewacht&#13;
moeten worden op de toevallige kansen van waterschapsreorganisatie. De realisering&#13;
van de ecologische doelstelling vereist immers de samenwerking van vele&#13;
diensten en instellingen, met andere woorden integraal waterbeheer. De waterbeheerder&#13;
zou hier het voortouw moeten nemen maar dan is bundeling van de&#13;
bestuurskracht van de kwantiteits- en kwaliteitsbeheerder een vereiste gezien de vele&#13;
complicaties die zich toch al in het overleg met de vele andere belanghebbenden zullen&#13;
voordoen. Ook zou de ambtelijke beleidsvoorbereiding versterkt worden indien&#13;
deze in één huis tot stand zou komen. Voorts ben ik van mening dat wanneer een&#13;
ecologische functie eenmaal toegekend is aan een oppervlaktewater, de behartiging&#13;
daarvan zowel voor kwaliteits- als kwantiteitsbeheerder een taak zonder meer is. De&#13;
kwaliteitsbeheerder beschermt het aquatisch ecosysteem door de verzorging van de&#13;
waterkwaliteit. De kwantiteitsbeheerder beheert de watergang zodanig dat door peilkeuze,&#13;
stroomsnelheid, morfologie en oevers het aquatisch ecosysteem tot ontplooiing&#13;
komt. Beide beheerders zijn dan niet primair bezig als natuurbeheerder maar&#13;
voeren hun conditionerende taak uit zoals boven aangegeven. Wanneer het water&#13;
zelf centraal staat in de waterschapszorg wordt het beheer van de oevers en de morfologie&#13;
van de water gang voor de kwantiteitsbeheerder eveneens waterschapstaak.'&#13;
Deze benadering spreekt mij bijzonder aan. Binnen de taakstelling van het waterschap&#13;
dat zorgt voor de waterhuishoudkundige verzorging van zijn gebied (dat blijft&#13;
overeind) treedt in de wijze van uitvoering van die taak een verschuiving op. De provincies&#13;
kunnen in nauw overleg met de waterschappen van geval tot geval bekijken&#13;
wanneer reorganisatie bijdraagt aan een meer integrale (bestuurlijke, technische en&#13;
juridische) aanpak van de problematiek. Wat het vaarwegbeheer betreft zegt de Nota&#13;
terecht dat dit alleen bij het waterschap moet komen als dat doelmatig is. Ook dat&#13;
moet provinciaal bekeken worden.&#13;
Wat het grondwaterbeheer betreft kan gewezen worden op de concept-Waterschapswet&#13;
(die helaas door de val van het kabinet een vertraging in de wetgevingsprocedure&#13;
zal oplopen).&#13;
In de memorie van antwoord wordt gewezen op de mogelijkheid dat een waterschap&#13;
bij provinciale verordening de taak gedelegeerd krijgt om bepaalde door de&#13;
Grondwaterwet vereiste onttrekkingsvergunningen te verlenen. Waterkwantiteitsbeheer&#13;
is zoals ik al schreef via het peilbeheer tevens gericht op de beheersing van de&#13;
grondwaterstand. Er zal nog meer duidelijkheid moeten ontstaan over de primair&#13;
verantwoordelijke voor het actief grondwaterbeheer. Het lijkt in de richting te gaan&#13;
van een gedeelde verantwoordelijkheid voor provincie en waterschap in het landelijk&#13;
gebied. In dit verband kan genoemd worden dat ook de regering in de memorie van&#13;
antwoord op de Waterschapswet expliciet wijst op de mogelijkheid bevoegdheden&#13;
die op grond van de Grondwaterwet bij de provincie liggen, te delegeren aan het waterschap.&#13;
Wat de bestuurlijke organisatie betreft moet dus genuanceerd worden gedacht over concentratie van taken bij één beheerder, over samenvoeging van (kleinere) waterschappen,&#13;
over de keuze tussen gescheiden of samengevoegd kwaliteits- en kwantiteitsbeheer.&#13;
Integraal waterbeheer en watersysteembenadering zijn op zich geen voldoende&#13;
argumenten daarvoor. Ze kunnen wel aanleiding zijn de bestaande organisatie&#13;
eens opnieuw te bekijken. Rationele argumenten zullen ten grondslag moeten liggen&#13;
aan de uiteindelijke keuze. Wat dat betreft kan geconstateerd worden dat emotionele&#13;
argumenten zo'n herijking van taken nog wel eens tegenhouden of bemoeilijken.&#13;
Vooral van provinciezijde zal politieke en bestuurlijke moed nodig zijn om&#13;
waar nodig nieuwe constructies te verzinnen en uit te voeren. Uitgangspunt moet&#13;
zijn een doelmatig waterbeheer via goedlopende bestuurlijke en ambtelijke lijnen.&#13;
Randvoorwaarde daarbij is dat de gekozen oplossing tegen de laagst mogelijke&#13;
maatschappelijke kosten geschiedt, waarbij een zo hoog mogelijk maatschappelijk&#13;
rendement wordt gehaald. Dat klinkt wat dogmatisch. Bedoeld is dat men zich bij&#13;
alle afwegingen steeds blijft realiseren dat de kosten van bestuur en ambtenarij opgebracht&#13;
moeten worden door de burgers. En dat is geen specifieke rijks-, provinciale,&#13;
waterschaps- of gemeenteburger, nee het is iemand die wil dat de overheid zo efficiënt&#13;
mogelijk omgaat met het belastinggeld.&#13;
Gezien de enorme kosten die het milieubeleid de komende decennia met zich mee&#13;
zal brengen, mag dat facet bij bestuurlijke reorganisatieplannen niet ontbreken.&#13;
Schaalvergrotings-, taakuitbreidings- en concentratie-operaties in het openbaar&#13;
bestuur moeten gedragen worden door de daarbij betrokken burgers. En als dit democratisch&#13;
principe ergens opgeld doet, is het in de vanoudsher al zo democratisch&#13;
georganiseerde waterschappen. Dat moest maar zo blijven!&#13;
TOT SLOT&#13;
Hoewel ik al heel wat over aspecten van waterhuishouding geschreven heb en de volhardende&#13;
lezer gefolterd heb met planvorming en te nemen maatregelen op het gebied&#13;
van het regionale en lokale waterbeheer, is veel nog onbesproken gebleven. Dat&#13;
kan ook niet anders. Belangstellende lezers zouden in ieder geval het Nationaal milieubeleidsplan&#13;
eens moeten lezen, omdat daarin veel van de ideeën op de verschillende&#13;
beleidsonderdelen worden samengevat. Ik heb getracht wat zaken onder uw&#13;
aandacht te brengen. Ik heb beoogd u te interesseren voor beheersgebieden waarvan&#13;
we voor ons dagelijks bestaan afhankelijk zijn. Dat we water in al zijn verschijningsen&#13;
gebruiksvormen niet kunnen missen, wist u al. Maar dat het steeds moeilijker&#13;
wordt het water in goede conditie te brengen of te houden en vooral via welke wegen&#13;
dat technisch, juridisch, bestuurlijk en financieel zal moeten, is nog lang niet duidelijk.&#13;
Ik hoop dat ons gezamenlijk schip dat de koers naar het jaar 2000 heeft ingezet,&#13;
behouden aan mag komen. Daar is de gehele samenleving van vandaag, maar meer&#13;
nog die van morgen mee gediend.17</content><legacyfootnotes>1. Het begrip waterhuishouding heeft tevens de functie om aan te geven welke aspecten bij de planvorming,&#13;
zoals in het wetsontwerp bedoeld, moeten worden betrokken en tegen welke achtergrond de toepassing&#13;
van de beheersinstrumenten, zoals waterakkoord en vergunning, moet plaatsvinden (memorie&#13;
van toelichting, blz. 55).&#13;
2. De Nota geeft een aanduiding van functies, het provinciale waterhuishoudingsplan stelt de belangrijkste&#13;
functies van regionale watersystemen vast.&#13;
3. Provinciale Staten stellen bij verordening nadere regelen met betrekking tot het plan. Zij geven in die&#13;
verordening onder meer regelen met betrekking tot de wijze waarop het ontwerp van het plan in gemeenschappelijk&#13;
overleg met de besturen van de openbare lichamen, die een beheersplan vaststellen, wordt&#13;
voorbereid.&#13;
4. De memorie van toelichting zegt het zo duidelijk: Provinciale Staten moeten zich ervoor hoeden in&#13;
hun planningstaak zo ver te gaan dat zij in feite de taak van de beheerders tot de hunne maken. Een duidelijke&#13;
aanwijzing lijkt me! Zie ook memorie van antwoord, blz. 5 en 6.&#13;
5. Dat houdt naar mijn mening tevens in dat de plannen in beknopte, goed leesbare vorm verschijnen,&#13;
zonodig aangevuld met informatieve bijlagen.&#13;
6. Geen nieuwe ontdekking want, zo zegt de memorie van toelichting, R. Fruin (Verspreide Geschriften,&#13;
deel VI, blz. 184) noemt een akkoord dat reeds in 1226 tussen de Graaf van Holland en de Bisschop van&#13;
Utrecht werd gesloten ter zake van het afvloeiende Rijnwater tussen wat nu het grootwaterschap Van&#13;
Woerden en het hoogheemraadschap Van Rijnland zijn!&#13;
7. Voor zover al geen regeling is getroffen door WVO of Grondwaterwet.&#13;
8. Voor een uitgebreider betoog zie mijn artikel in Waterschapsbelangen 1989, blz. 123 e.v.&#13;
9. Omgekeerd is de koppeling provincie - waterbeheerder gelegd bij de totstandkoming van het provinciaal&#13;
waterhuishoudsplan: voorgeschreven is dat het plan wordt voorbereid in gemeenschappelijk overleg&#13;
met de daarvoor in aanmerking komende waterschappen ca.&#13;
10. Het provinciaal waterhuishoudingsplan, het grondwaterplan en het (kwaliteitsonderdeel van het) wa&#13;
terhuishoudingsplan zullen met de nieuwe Wet op de waterhuishouding een geïntegreerde planstructuur&#13;
kennen.&#13;
11. Oratie: Beleidsnetwerken rond milieuproblemen, VUGA 1989; blz. 15.&#13;
12. Opvallend is dat juist in het stedelijk gebied vaak wateroverlast optreedt, meestal veroorzaakt door&#13;
onvoldoende bouwkundige en hydrologische maatregelen tijdens het bouwrijpmaken in het verleden. In&#13;
zijn algemeenheid zal ten aanzien van deze problematiek de gemeente verantwoordelijk zijn voor de ontwatering&#13;
en het waterschap voor de afwatering. Ik beperk me verder tot het landelijk gebied.&#13;
13. De minister van Landbouw en Visserij heeft mede met het oog op de problemen van het gebiedsvreemd&#13;
water besloten striktere voorwaarden aan subsidiëring van wateraanvoerplannen te stellen. Overigens zou een nog&#13;
stringenter beleid ten aanzien van ont- en afwateringswerken in het landelijk gebied nodig zijn om de&#13;
verdroging in vooral natuurgebieden tegen te gaan.&#13;
14. Soms zijn watergangen niet berekend op een serie grote onttrekkers die in het bovenstroomse zoveel&#13;
kunnen wegzuigen, dat verderop gelegen boeren geen water meer hebben. Niet vergeten mag worden dat&#13;
beregening lang niet altijd rendabel is; bovendien geeft een verhoogd peil in de watergang via infiltratie&#13;
vooral in goed doorlatende grondsoorten een opwaartse druk op de grondwaterstand.&#13;
15. Nitraat en kalium heeft het grondwater sterk vervuild: op de zandgronden zijn bij ruim 70% van&#13;
het landbouwareaal concentraties aangetroffen die twee tot tien keer zo hoog zijn als de drink waternorm.&#13;
Ook in bossen vooral onder naaldbomen is de concentratie enkele malen hoger dan de norm. Uitspoeling&#13;
van mest is de voornaamste oorzaak. Binnen enkele tientallen jaren zal bij een derde (35) van de winplaatsen&#13;
de drinkwaternorm zijn overschreden. RIVM, zie Volkskrant 14 juni 1989.&#13;
16. Zie NMP, blz. 153.&#13;
17. Ik ben mr. H.H.A. Teeuwen erkentelijk voor de opmerkingen die hij bij een eerdere versie van dit&#13;
artikel maakte. De inhoud van de tekst komt overigens geheel voor mijn rekening.</legacyfootnotes><footnotes><footnote/></footnotes><auteurs>Mr. A. van Hall</auteurs><published>1989-08-01 00:00:00</published><modified>1989-08-01 00:00:00</modified><editiondate>1989-08-01</editiondate><htmlpath>https://denhollander.info/artikel/6259</htmlpath></article>
</articles></edition>