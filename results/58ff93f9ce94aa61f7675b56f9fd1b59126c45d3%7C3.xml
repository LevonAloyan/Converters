<edition><articles><article><jaar>2013</jaar><naam>Tijdschrift voor Agrarisch Recht</naam><uitgave>10</uitgave><aflevering>10</aflevering><searchword>TvAR 10/2013</searchword><id>10762</id><udhid>UDH:TvAR/10762</udhid><titel>Natuurbescherming. Verslag jaarvergadering 2013Vereniging voor Agrarisch Recht</titel><searchwords><searchword>TvAR 10/2013</searchword><searchword>UDH:TvAR/10762</searchword></searchwords><attachments><attachment><name>TvAR2013_10_04_Natuurbescherming.pdf</name><extention>pdf</extention><url>https://denhollander.info/download/9206/ci</url></attachment></attachments><inleiding>1. Inleiding&#13;
Op vrijdag 19 april 2013 vond in de Balconzaal van het Mu­sis Sacrum te Arnhem de 54ste Algemene Leden Vergade­ring van de Vereniging voor Agrarisch Recht plaats. In deze bijdrage wordt verslag gedaan van het wetenschappelijke gedeelte van deze vergadering, dat dit jaar in het teken stond van het thema ‘Natuurbescherming’. Over dit thema is een drietal preadviezen geschreven, dat in nummer 3 van deze jaargang van dit tijdschrift is gepubliceerd. Conform de be­handeling ter vergadering zal hieronder eerst worden inge­gaan op het preadvies over het soortenbeschermingsrecht van de hand van mr. drs. L. Boerema, prof. mr. A.A. Fre­riks en mr. W. Lambooij.1 Vervolgens wordt het preadvies van mr. R. Benhadi over provinciale natuursubsidies behan­deld.2 Tot slot wordt het preadvies van mr. drs. M.M. Kaajan over de Programmatische Aanpak Stikstof (hierna: PAS) be­sproken.3 Naast de inleidingen door de preadviseurs zal per preadvies verslag worden gedaan van de discussie naar aan­leiding van de preadviezen en de door de preadviseurs gepo­neerde stellingen.&#13;
</inleiding><content>2. Soortenbescherming en de agrarische sector4&#13;
2.1 Toelichting door prof. mr. A.A. Freriks&#13;
Annelies Freriks begint haar inleiding met een schets van de Flora- en faunawet (hierna: Ffw) en de bijbehorende uit­voeringsbesluiten, waardoor sinds 1 april 2002 de toelaat­baarheid van activiteiten die een inbreuk kunnen maken op beschermde dier- en plantensoorten wordt gereguleerd. De door de Ffw en de uitvoeringsbesluiten geboden bescher­ming ziet enerzijds op de op grond van de Vogel- en de Ha­bitatrichtlijn te beschermen soorten, anderzijds op een groot aantal dier- en plantensoorten die niet onder de reikwijd­te van deze richtlijnen vallen. In dit kader wordt onderschei­den tussen de bescherming van ‘strikt beschermde soorten’ (zowel Europese- als nationale soorten) en ‘algemeen voor­komende soorten’ (enkel nationale soorten). De verbodsbe­palingen voor beide categorieën zijn gelijkluidend, het ver­schil zit hem in de mogelijkheden om van deze bepalingen af te wijken. Voor laatstgenoemde categorie is met name be­palend of de gunstige staat van instandhouding van deze soorten niet in gevaar komt. Voor strikt beschermde soorten zijn meer criteria van belang. Zo moet worden onderzocht of er geen andere bevredigende oplossingen bestaan en moet worden onderbouwd dat met de overtreding in voornoemde richtlijnen erkende belangen zijn gediend. Aantekening ver­dient dat in het kader van de Vogelrichtlijn geen betekenis toekomt aan sociale/economische belangen, maar in het ka­der van de Habitatrichtlijn wel met dwingende redenen van groot openbaar belang rekening mag worden gehouden. Het­geen echter in een individueel geval bepaald niet gemakke­lijk valt hard te maken.&#13;
Vervolgens staat Freriks stil bij de verschillende vormen van schade waar de agrarische sector mee wordt geconfronteerd. Hierbij gaat het zowel om schade aan gewassen (onder an­dere vraatschade en schade door vertrapping) als om scha­de aan vee (onder andere door predatie en besmetting). De agrarische sector staat een aantal instrumenten ter beschik­king om deze schade te voorkomen en te bestrijden. Of hier­voor een toestemming op grond van de Ffw is vereist, is af­hankelijk van de aard van het gekozen instrument. Zo is voor statische middelen als hekwerken en vogelschrikkers geen toestemming vereist, maar voor het opzettelijk ver­ontrusten, vangen en/of doden van dieren wel. Voor de be­strijding van een aantal algemeen voorkomende soorten als houtduif, konijn en vos, die in het gehele land of delen daar­van belangrijke schade aanrichten, kan echter gebruik wor­den gemaakt van de vrijstelling ex art. 65 Ffw. Verder kun­nen op grond van art. 67 Ffw personen worden aangewezen die bepaalde diersoorten, met name exoten, onder voorwaar­den mogen doden. Tot slot kan op grond van art. 68 Ffw on­der voorwaarden een ontheffing worden verleend voor de bestrijding van beschermde inheemse diersoorten. Volgens Freriks kan de praktijk met deze instrumenten goed uit de voeten.&#13;
Dat is anders voor wat betreft de gevolgen voor soorten van ruimtelijke ontwikkelingen als het slopen van gebouwen, de aanleg van wegen en het bouwen van stallen. In de jurispru­dentie hierover staat met name de vraag centraal of de Ha­bitatrichtlijn correct is geïmplementeerd. Aanvankelijk kon op grond van art. 75 Ffw enkel ontheffing worden verleend als er geen afbreuk werd gedaan aan de gunstige staat van instandhouding van de soort, er geen andere bevredigende oplossing bestond en een belang aanwezig was als bedoeld in het Besluit vrijstelling beschermde dier- en plantensoor­ten (hierna: Besluit vrijstelling). Dit strikte afwegingska­der gold zowel voor ‘strikt beschermde soorten’ als voor ‘algemeen voorkomende soorten’, waardoor het in de prak­tijk belemmerend werkte. Daarom werd de Ffw gewijzigd, waarmee het strikte afwegingskader werd beperkt tot ‘strikt beschermde soorten’. Aangezien deze wijziging onvoldoen­de soelaas bood, werden in 2005 in het Besluit vrijstelling meer mogelijkheden gecreëerd om ontheffing of vrijstelling te kunnen verlenen voor werkzaamheden met betrekking tot o.a. bestendig beheer, onderhoud en bestendig gebruik. Het gevolg is dat in veel gevallen, als er sprake is van ‘algemeen voorkomende soorten’, voor een ruimtelijke ontwikkeling geen ontheffing meer is vereist, maar een vrijstelling geldt. Voor zeldzamere soorten geldt echter alleen een vrijstelling, als wordt gehandeld conform een door de minister van EZ goedgekeurde gedragscode. &#13;
De ABRvS oordeelde echter dat het Besluit vrijstelling in strijd was met de Vogel- en de Habitatrichtlijn. Voor op grond van deze richtlijnen ‘strikt beschermde soorten’ kan volgens de ABRvS geen gebruik worden gemaakt van de nationaalrechtelijke ontheffingsgrondslagen, omdat deze niet overeenkomen met de in de richtlijnen genoemde recht­vaardigingsgronden. Naar aanleiding hiervan is door het mi­nisterie van EZ een nieuwe beleidslijn vastgesteld. Deze be­leidslijn komt er kort en goed op neer dat geen ontheffing ex art. 75 Ffw is vereist, indien door het treffen van mitigeren­de maatregelen de functionaliteit van voortplantings- en/of vaste rust- of verblijfplaatsen kan worden gegarandeerd. De gedachte is namelijk dat door de mitigatie er geen inbreuk wordt gemaakt op de verbodsbepalingen van art. 8 e.v. Ffw. Over deze beleidslijn oordeelde de ABRvS echter eveneens negatief. Volgens de ABRvS kunnen namelijk slechts die maatregelen die zien op het voorkomen van het overtreden van de verbodsbepalingen worden betrokken bij de beoorde­ling of een van de verbodsbepalingen wordt overtreden. Het verzachten (mitigeren) van de gevolgen van een overtreding voorkomt de overtreding daarentegen niet. Dit betekent dat voor ruimtelijke ontwikkelingen weer gewoon een onthef­fing moet worden verleend. Waarbij voor op grond van de Vogel- en de Habitatrichtlijn beschermde soorten moet wor­den teruggevallen op de in art. 9 Vogelrichtlijn respectieve­lijk art. 16 Habitatrichtlijn neergelegde rechtvaardigings­gronden. &#13;
Het hiervoor besproken strikte regime dat aanvankelijk in de Ffw was opgenomen belemmerde niet alleen ruimtelij­ke ontwikkelingen, maar ook veel voor de landbouwsector reguliere activiteiten als landbewerking, maaien en bemes­ting. Noch uit de Ffw noch uit de Vogel- en de Habitatricht­lijn volgde eenduidig hoe met de effecten van deze activi­teiten op beschermde planten- en diersoorten moest worden omgegaan. Om deze problematiek het hoofd te bieden is in het gewijzigde Besluit vrijstelling (zie hiervoor) een aan­tal vrijstellingsmogelijkheden opgenomen. Onder meer ten behoeve van bestendig gebruik en beheer. Voor ‘veel voor­komende soorten’ kan zonder meer een vrijstelling worden verleend, voor ‘strikt beschermde soorten’ zal aan een aan­tal voorwaarden moeten worden voldaan, zoals het handelen conform een goedgekeurde gedragscode. Feit is echter dat er tot op heden geen gedragscode is opgesteld voor de agra­rische sector. Dat wil overigens niet zeggen dat er helemaal geen aandacht is voor de bescherming van soorten. Op an­dere maatregelen als agrarisch natuurbeheer en soortenbe­schermingsplannen wordt namelijk wel ingezet. Wat hiervan ook zij, feit is dat het met veel soorten in het agrarisch ge­bied (zeer) slecht gaat. Dit vraagt om aandacht en een actie­ve aanpak. &#13;
Ter afsluiting stipt Freriks een aantal uit het wetsvoorstel Wet natuurbescherming voortvloeiende wijzigingen van het soortenbeschermingsregime aan. Zij betwijfelt of een aan­tal wijzigingen, zoals het verdwijnen van het verbod op ver­storing van vaste rust- en verblijfplaatsen, wel in lijn is met de uit de Vogel- en de Habitatrichtlijn voortvloeiende ver­plichtingen. Positiever is zij over het voornemen om ten be­hoeve van ruimtelijke ontwikkelingen en inrichting ook met gedragscodes te gaan werken als ‘strikt beschermde soor­ten’ in het geding zijn, aangezien via een omweg wordt ge­waarborgd dat hierbij de uit de Vogel- en de Habitatrichtlijn voortvloeiende eisen in acht worden genomen. Een groot gemis is echter dat in de Wet natuurbescherming nauwelijks aandacht wordt besteed aan actieve soortenbescherming. Ze­ker nu het passieve soortenbeleid deels zeer minimalistisch is geïmplementeerd. De Wet natuurbescherming lijkt echter ook nieuwe kansen te bieden voor een (pro)actieve aanpak van soortenbescherming, waarbij in het bijzonder kan wor­den gewezen op de mogelijkheid hier een programmatische aanpak voor in te zetten. &#13;
2.2 Discussie naar aanleiding van het preadvies en de toelichting &#13;
Mr. R.M. van Opstal5 vraagt of er in andere lidstaten zo­als Polen niet veel minder last wordt ondervonden van het soortenbeschermingsregime. De pre-adviseurs bezitten geen concrete informatie over de omgang met soortenbescher­ming in Polen. Dit komt onder meer doordat er maar beperkt rechtsvergelijkend onderzoek is verricht naar dit terrein van het natuurbeschermingsrecht. Freriks acht het echter aan­nemelijk dat er verschillen bestaan tussen lidstaten onder­ling en dat sommige lidstaten veeleer inzetten op economi­sche ontwikkeling dan op de bescherming van soorten. Feit is echter dat iedere lidstaat gehouden is de Europeesrechte­lijke verplichtingen ten uitvoer te brengen, waar door de Eu­ropese Commissie op kan worden toegezien. Dat niet alleen in Nederland problemen met de bescherming van soorten worden ondervonden, lijkt haar een veilige conclusie. Boe­rema vult aan dat Nederland zich van andere lidstaten on­derscheidt doordat het een klein, druk land is, met veel ac­tiegroepen en in beginsel een goede toegang tot de rechter. Hij pleit ervoor in de nationale wet- en regelgeving een stel­sel te creëren gericht op actieve bescherming van soorten (bijvoorbeeld in EHS- en Natura 2000-gebieden). Dit om het gemis dat in de Vogelrichtlijn, anders dan in de Habita­trichtlijn, geen nadruk op beheer wordt gelegd, te ondervan­gen. &#13;
Ir. V.W.M.M. Ampt-Riksen6 vraagt op welk niveau bij de bescherming van soorten ecologisch wordt beoordeeld of er sprake is van gevolgen voor de staat van instandhouding: gaat het daarbij om een individueel exemplaar of gaat het om de populatie? Boerema geeft aan dat het antwoord hier­op niet echt duidelijk is en afhankelijk is van de vraag om wat voor soort aantasting het gaat (schade, ruimtelijke ont­wikkelingen of bestendig beheer en gebruik). Ook uit de ju­risprudentie volgt niet eenduidig of het om de lokale, regio­nale of landelijke staat van instandhouding gaat. Lambooij vult aan dat het bij schadebestrijding om het individuele dier gaat. &#13;
Mr. H.J. Bronkhorst7 stelt dat, hoewel er voor agrariërs al behoorlijk wat prikkels zijn om te werken aan de bescher­ming van soorten (zoals de Verordening plattelandsontwik­keling van de Europese Commissie), de wet- en regelgeving nog wat zou moet worden aangescherpt, om het probleem van de schrijdende achteruitgang van soorten daadwerkelijk te kunnen tackelen. &#13;
Prof. mr. D.W. Bruil8 vult aan dat ook op grond van ver­schillende provinciale regelingen al het een en ander aan soortenbeheer wordt gedaan. Freriks geeft aan dat Bronk­horst een punt heeft. Er zijn wel veel initiatieven met be­trekking tot soortenbescherming (denk aan agrarisch na­tuurbeheer), maar al deze initiatieven hebben gemeen dat ze gebaseerd zijn op vrijwilligheid. Hoewel dat op zich niet slecht is, is de bestendigheid van deze initiatieven een aan­dachtspunt. Daarbij komt dat bijvoorbeeld agrarisch natuur­beheer niet specifiek op soortenbescherming gericht is. Hoe­wel al deze initiatieven een steentje bijdragen, blijft een doorbraak naar een positieve ontwikkeling vooralsnog uit. &#13;
Mr. F.H. Schraven9 vraag wat er van de soort zelf mag wor­den verwacht. Om de vraag te adstrueren legt hij uit hoe in België meeuwen worden aangemoedigd om naar Nederland te emigreren. Wat is in de richtlijnen te vinden over de ver­wachting van de soort zelf? Freriks reageert door aan te ge­ven dat in de richtlijnen geen aandacht wordt besteed aan het migratieprobleem. Aan bepalingen gericht op samenwer­king tussen de lidstaten ontbreekt het al helemaal. In Ne­derland hebben we zowel te maken met het binnenkomen van soorten, zowel Europese soorten als exoten, als met het gaan van soorten. Momenteel zijn er veel verschuivingen van soorten zowel binnen als buiten Europa, maar ook bin­nen lidstaten. Dat heeft onder meer te maken met de kli­maatsverandering en met activiteiten die worden verricht. Zo worden in Frankrijk bijvoorbeeld soorten bejaagd waar­voor in het Natura 2000-gebied Waddenzee het leefgebied wordt beschermd. Een ander voorbeeld is de ontwikkeling van het Maasvlakte-gebied. Een aantal jaar geleden was dit gebied populair bij meeuwen. Doordat dit gebied steeds ver­der wordt ontwikkeld verplaatsen de meeuwen zich verder richting het stedelijk gebied, waardoor er elders problemen ontstaan. Dit maakt het lastig om te bepalen welke bescher­mingsmaatregelen moeten worden getroffen en waarvoor deze eigenlijk worden getroffen. Dit probleem zou op Euro­pees niveau moeten worden aangepakt, maar daar lijkt voor­alsnog weinig animo voor te bestaan. &#13;
Mr. S.F.J.J. Schenk10 vraagt of het soortenbeschermings­recht ook van toepassing is op de natte natuur? Freriks geeft aan dat zowel het soortenbeschermingsrecht als het gebieds­beschermingsrecht ook betrekking heeft op de natte natuur. Zij wijst erop dat in een aantal Natura 2000-gebieden maat­regelen zullen worden getroffen ten behoeve van de be­schermde vissoorten. Het gaat hierbij overigens enkel om niet-beviste soorten. Beviste soorten vallen namelijk onder de Visserijwetgeving. &#13;
2.3 Discussie naar aanleiding van de stellingen &#13;
1. Het beschermingsregime voor soorten is te veel op beoordeling van incidenten en nieuwe ontwikkelingen gericht &#13;
Freriks geeft aan dat de boodschap van de stelling is dat er ook nog een aantal andere dingen moet gebeuren. &#13;
De stelling wordt geamendeerd, ‘te veel’ wordt vervangen door ‘te eenzijdig’. Met de stelling wordt unaniem inge­stemd. &#13;
2. Het kader schiet tekort voor de beoordeling van en het sturen van reguliere bedrijfsactiviteiten &#13;
Boerema licht toe dat er dagelijks overtredingen van het re­gime plaatsvinden. Zo kan iedere boer die maait een nest be­schadigen of kan het injecteren van mest schadelijke gevol­gen hebben voor de nesten van weidevogels. De vraag is of je dit ongereguleerd wilt laten of dat je je hier als sector iets van aantrekt en werk maakt van het opstellen van een ge­dragscode. &#13;
Baron J.G.W.H. van Sytzama11 reageert door te stellen dat de wetgeving met betrekking tot mestaanwending juist het meest slopend is voor weidevogels. Kortom: de ene wetge­ving grijpt in op de andere. Hierover discussiëren lost vol­gens hem niets op. &#13;
Bruil geeft aan dat het doel van de stelling is om een ant­woord te krijgen op de vraag of de Flora- en faunawet een mogelijkheid biedt om ervoor te zorgen dat reguliere be­drijfsactiviteiten verantwoord plaats kunnen vinden. Voor dit soort activiteiten zou volgens hem, anders dan voor ruimte­lijke ontwikkelingen, een gedragscode een passend instru­ment kunnen zijn. &#13;
Freriks reageert door erop te wijzen dat de gedragscodes een Nederlandse uitvinding zijn om een aantal gebreken in de Europese richtlijnen hanteerbaar te maken voor de praktijk. Zij vindt deze wijze van omgaan met gebreken echter geen structurele oplossing voor de toekomst. &#13;
Na een korte koffiepauze wordt de balans opgemaakt en wordt unaniem met de stelling ingestemd. &#13;
3. Adequate bescherming van soorten is onder het huidige wettelijke regime waarin instrumenten voor actieve bescherming ontbreken een illusie &#13;
Boerema geeft aan dat om meer ruimte te creëren er iets zal moeten worden gedaan aan de staat van instandhouding van de soorten. Onder andere door het beschikbaar stellen van geld voor het treffen van positieve maatregelen voor kwets­bare soorten. Daarmee zou het makkelijker moeten worden om voor een inbreuk op een individuele soort toestemming te kunnen verlenen. Hij verwijst naar een arrest van het Hof van Justitie van de Europese Unie over de Franse koren­wolf. Hierin heeft het Hof zich op het standpunt gesteld dat Frankrijk onvoldoende doet om het leefgebied van de koren­wolf overeind te houden. Boerema pleit voor een minder ge­neriek soortenbeschermingsrecht. De focus zou moeten wor­den verlegd naar strikt beschermde soorten. Hiertoe zouden gerichte maatregelen moeten worden getroffen, waardoor de soort daadwerkelijk wordt gefaciliteerd in haar voortbe­staan. &#13;
Vanuit de zaal wordt opgemerkt dat dit in Limburg al jaren gebeurt ten behoeve van de korenwolf. Dit is echter geen overweldigend succes. Het komt vaak voor dat de koren­wolven worden opgegeten door andere soorten. Daar valt geen bescherming tegen te bieden, tenzij die andere soor­ten worden afgeschoten. Is dat echter wenselijk voor het in stand houden van één soort, die op sterven na dood is? Boe­rema geeft aan dat de korenwolf hoe dan ook moet worden beschermd, aangezien deze soort nu eenmaal op de Europe­se lijst van te beschermen soorten staat. Hij geeft aan dat er ook positieve voorbeelden zijn van actieve soortenbescher­ming, zoals het rugstreeppad-managementplan van de pro­vincie Flevoland. Dit is een overweldigend succes. &#13;
Boerema geeft aan dat hoe dan ook zal moeten worden in­gezet op actieve bescherming, met enkel een passief verbod kan niet worden volstaan. &#13;
Met de stelling wordt unaniem ingestemd. &#13;
3. Decentralisatie van het natuurbeleid: ontwikkelingen op het vlak van provinciale natuursubsidies12 &#13;
3.1 Toelichting door mr. R. Benhadi &#13;
Rachid Benhadi begint zijn inleiding met een schets van de oorsprong van het Subsidiestelsel Natuur en Landschap. De basis hiervoor is gelegd in de Nota Ruimte, waarin de hoofdlijnen van het nationale ruimtelijke beleid zijn opge­nomen, waaronder doelen met betrekking tot natuur en land­schap. Deze doelen zijn vervolgens geconcretiseerd in de Agenda Vitaal Platteland en nader uitgewerkt op gebiedsni­veau in de op grond van de Wet inrichting landelijk gebied (Wilg) tussen Rijk en provincies te sluiten bestuursovereen­komsten (ILG-overeenkomsten). In deze overeenkomsten, die de periode 2007-2013 besloegen, werden door het Rijk en de provincies afspraken gemaakt met betrekking tot na­tuuropgaven en het budget dat het Rijk hiervoor aan de pro­vincies ter beschikking stelde. Met het aantreden van het ka­binet Rutte I is het roer echter omgegooid, aangezien het Rijk zich met forse bezuinigingen geconfronteerd ziet. Als gevolg hiervan werden de ILG-overeenkomsten door het Rijk opgezegd en krijgen de provincies de uitgaven die zij sinds 1 januari 2011 hebben gedaan slechts gedeeltelijk ver­goed. &#13;
Voornoemde koerswijziging is neergelegd in het tussen Rijk en provincies gesloten Natuurakkoord. Dit akkoord riep veel weerstand op bij de provincies. Een aantal Provincia­le Staten stemde dan ook tegen het Natuurakkoord. Daar­van bond later een aantal weer in, maar de provincies Dren­the, Flevoland, Friesland en Groningen bleven tegen. Dit is echter slechts een symbolisch verzet, aangezien tussen het Rijk en voornoemde provincies overeenkomsten zijn geslo­ten, waarin expliciet is bepaald dat ook op deze provincies het Natuurakkoord voor het belangrijkste deel van overeen­komstige toepassing is. De provincies hadden in wezen ook geen andere keus. Toenmalig staatssecretaris Bleker dreigde met een noodwet te zullen komen als de provincies zich niet zouden conformeren aan de inhoud van het Natuurakkoord. Naast deze bezuinigingsopgave volgt uit het Natuurakkoord tevens dat de provincies vanaf 1 januari 2014 verantwoorde­lijk zijn voor het realiseren van de herijkte EHS en dat in de toekomst Gedeputeerde Staten het bevoegd gezag worden voor het verlenen van ontheffingen op grond van de Flora-en faunawet. Daarentegen berust de verantwoordelijkheid voor natuurbeheer buiten de EHS met ingang van 1 januari 2014 bij het Rijk. &#13;
De decentralisatie van het natuurbeleid is overigens reeds ingezet met de inwerkingtreding van de Wilg per 1 janua­ri 2007. Vanaf dit moment zijn de provincies bezig geweest met een herziening van de subsidieregels voor natuurbeheer. Dit heeft geresulteerd in een tweetal door het Interprovin­ciaal Overleg (IPO) opgestelde modelsubsidieverordenin­gen: de Subsidieverordening Natuur- en Landschapsbeheer (SVNL) enerzijds en de Subsidieregeling Kwaliteitsimpuls Natuur- en Landschapsbeheer (SKNL) anderzijds. De rug­gengraat van dit subsidiestelsel wordt gevormd door het jaarlijks door Gedeputeerde Staten vast te stellen natuurbe­heerplan, waarin wordt bepaald voor welk natuurbeheer res­pectievelijk welke natuurmaatregelen subsidie kan worden verstrekt. De SVNL en SKNL blijven ook in de toekomst de voor de provincie aangewezen instrumenten voor natuurbe­heer. Doordat de provincies zoals hiervoor uiteengezet ech­ter nog maar beperkt geld ontvangen van het Rijk, wordt er door de provincies fors minder subsidiegeld ter beschik­king gesteld. Zo heeft een aantal provincies om geen risico te lopen het subsidieplafond op een symbolisch bedrag van € 0,00 of € 1,00 gesteld, aangezien er nog veel onduidelijk­heid bestaat over de gevolgen van het Natuurakkoord. &#13;
Door alle provincies behalve Limburg en Groningen wordt overigens wel nog een aanzienlijk bedrag voor collectief agrarisch natuurbeheer binnen de EHS beschikbaar gesteld. Bij collectief agrarisch natuurbeheer werkt een aantal agra­riërs samen aan een collectief beheerplan onder supervi­sie van een gebiedscoördinator. Het voordeel van collectief agrarisch natuurbeheer is dat het versnippering voorkomt en dat het – naar verwachting – leidt tot betere resultaten, doordat de te treffen maatregelen beter op elkaar worden af­gestemd. Tot slot stipt Benhadi nog een aantal andere ont­wikkelingen aan, zoals de afspraak om de herijkte EHS te realiseren door middel van het grond-voor-grond principe, de Verklaring van Linschoten met daarin afspraken over ge­lijkberechtiging van terreinbeherende organisaties en parti­culieren en de naar aanleiding hiervan opgestelde Ontwerp­subsidieregeling voor grondverwerving ten behoeve van de EHS. &#13;
3.2 Discussie naar aanleiding van het preadvies en de toelichting &#13;
Mr. L.P.J. Mertens13 vraagt of de provincies geen ande­re subsidiepotjes ter beschikking hebben voor natuurbeheer buiten de EHS. Benhadi geeft aan dat de verantwoordelijk­heid van de provincies vooral ziet op natuurbeheer bin­nen de EHS, maar dat niet is uitgesloten dat door de provin­cies ook nog subsidiegelden – zij het aanzienlijk minder dan voorheen – beschikbaar worden gesteld voor natuurbeheer buiten de EHS. Hij verwijst naar de Ontwerpsubsidieregeling voor grondverwerving ten behoeve van de EHS, die ook bedoeld is voor grondaankopen buiten de EHS. Vooralsnog is echter onduidelijk hoe hier door de provincies invulling aan zal worden gegeven. Vervolgens vraagt Mertens hoe de wens van het Rijk om Europese landbouwsubsidies in te zet­ten voor natuurbeheer buiten de EHS zich verhoudt tot de regels inzake staatssteun. Benhadi geeft aan dat de discussie die hierover heeft gespeeld en uiteindelijk heeft geleid tot de Verklaring van Linschoten, hier los van staat. &#13;
Bruil vraagt of de natuurbeheerplannen door de provincies moeten worden herzien. Benhadi haalt als voorbeeld de pro­vincie Overijssel aan. Overijssel heeft besloten 9.000 hec­tare EHS-grond te gaan verkopen. Dit zal hoe dan ook in de natuurbeheerplannen moeten worden verwerkt. &#13;
Ampt-Riksen vraagt of alleen geld beschikbaar wordt ge­steld voor akker- en weidevogels of ook voor andere soor­ten. Benhadi geeft aan dat de provincies dit zelf bepalen. Elke provincie heeft haar eigen prioriteiten en vertaalt die naar beschikbare subsidiegelden. Wat hem opviel is dat met name geld beschikbaar wordt gesteld voor akker- en weide­vogels, maar dat wil niet zeggen dat er geen geld beschik­baar wordt gesteld voor andere soorten. &#13;
Men werpt op dat kan worden betwijfeld of in de praktijk wel daadwerkelijk de vruchten kunnen worden geplukt van alle natuurbeheermaatregelen die worden getroffen. Zo is de bescherming van weidevogels volgens hem vaak een vorm van water naar de zee dragen. Er wordt netjes om het nest van de weidevogel heen gemaaid, maar in de boom kijkt de buizerd mee en de dag erna is het nest leeg. &#13;
W.H.T. Wesselink14 stipt aan dat de laatste jaren er nauwe­lijks slagen gemaakt zijn wat het realiseren van de EHS be­treft. Inmiddels is de termijn waarop de EHS moet zijn ge­realiseerd verlengd tot 2021, maar het is de vraag hoe dit betaald gaat worden. Benhadi repliceert dat er van 2014 tot 2021 door de provincies gezamenlijk 80 miljoen euro per jaar beschikbaar wordt gesteld voor natuurbeheer binnen de EHS en 30 miljoen euro per jaar voor agrarisch natuurbe­heer binnen de EHS. Daar komt bij dat de provincies door de verkoop van EHS-gronden extra geld genereren. Volgens Wesselink zal dit echter slechts een druppel op een gloeien­de plaat zijn. &#13;
Mr. P.S.A. Overwater15 vraagt wat de juridische consequen­ties zouden kunnen zijn als het Hof van Justitie van de Eu­ropese Unie tot het oordeel zou komen dat de handelwijze met betrekking tot grondverkopen in het verleden inderdaad in strijd is met de regels betreffende staatssteun. Betekent dit dan dat de staat het geld zal moeten terughalen? Over­water acht het niet ondenkbaar dat dit tot het faillissement van een aantal terreinbeherende organisaties zou kunnen lei­den en stelt een tussenoplossing voor: de eigendom van de gronden gaat weer terug naar de staat en vervolgens gaat het beheer naar de streek (bijvoorbeeld naar een collectief van boeren). Benhadi geeft aan dat staatssteun niet zijn speciali­satie is, maar dat hij zich niet anders kan voorstellen dan dat de staat het geld zal moeten terughalen. De Europese Com­missie heeft in ieder geval naar aanleiding van de Ontwerp­subsidieregeling voor grondverwerving ten behoeve van de EHS geëxpliciteerd dat de oude handelwijze in strijd is met de regels inzake staatssteun. Hoe het Hof van Justitie hier­over denkt moet nog blijken. &#13;
3.3Discussie naar aanleiding van de stellingen &#13;
1.Samenhangend natuurbeleid eist sturing door het Rijk &#13;
Benhadi licht de stelling kort toe en geeft aan dat de provin­cies verantwoordelijk zijn geworden voor de internationa­le doelen die het Rijk moet halen, terwijl het Rijk daar geen directe invloed meer op uitoefent. Hij vraagt zich af wat dit zal brengen en of er wel voldoende afstemming zal zijn tus­sen de provincies onderling. &#13;
Bruil is het niet eens met de stelling. Hij noemt het ILG-sys­teem een vorm van ‘spreadsheet-planning’. Per provincies werden lijstjes aangeleverd met hoeveel hectare van welk natuurtype er was gerealiseerd en vervolgens maakte het Rijk het geld over. Hij betwijfelt in hoeverre er daadwerke­lijk sprake was van samenhang in planning en programme­ring. &#13;
Overwater merkt op dat de stelling haaks staat op de reali­teit, namelijk dat verantwoordelijkheden bij voorkeur op de­centraal niveau worden gelegd. Hij is van mening dat de verantwoordelijkheid voor de uitvoering van het natuurbe­leid prima aan de provincies zou kunnen worden overgela­ten. Hij ziet niet in waarom de ambtenaren in Den Haag be­ter zouden moeten kunnen inschatten hoe de EHS het beste kan worden gerealiseerd dan de provinciale ambtenaren. &#13;
Voor het overige is er weinig weerstand tegen de stelling. &#13;
2. Collectief agrarisch natuurbeheer heeft de toekomst &#13;
Benhadi geeft aan dat uit het feit dat alle provincies, met uit­zondering van Limburg en Groningen, inzetten op agrarisch natuurbeheer zou kunnen worden opgemaakt dat dit de toe­komst heeft. &#13;
Mr. V.R. Wösten16 merkt op dat dit ridicule onzin is. Neem als voorbeeld het landschap in Zeeland en zie wat agrari­ërs daarvan hebben gemaakt. Werkelijk elke boom is omge­hakt, geen landschap is er meer over. Hij ziet een forse span­ningsboog tussen agrarische activiteiten enerzijds en natuur anderzijds. Grote agrarische belangen verhouden zich moei­zaam met de belangen van natuur en landschap. Een duide­lijk voorbeeld is het ammoniakprobleem dat al dertig jaar speelt en nog steeds niet is opgelost. Denk ook aan de op­stelling van de belangrijkste agrarische belangenbeharti­gers in de media. Veelvuldig wordt door hen gesteld dat na­tuur een belemmering vormt voor de agrarische sector. In die context stellen dat agrarisch natuurbeheer de toekomst heeft, is veeleer het hengelen naar een subsidiemogelijkheid, aldus Wösten. &#13;
Overwater is het hier niet mee eens. Hij acht het wijs om naar de toekomst te kijken. Het individuele agrarisch natuur­beheer, waarbij de helft van het geld aan controle wordt be­steed, moeten we achter ons laten. Collectief agrarisch na­tuurbeheer heeft gevoelsmatig een paar positieve kanten. Zo geef je de verantwoordelijkheid voor het beheer terug aan de streek. Als je dit kunt combineren met de taken en doelstel­lingen van Staatsbosbeheer, Natuurmonumenten en dergelij­ke, biedt het de mogelijkheid om de gepolariseerde verhou­dingen achter ons te laten en er samen de schouders onder te zetten. &#13;
Wösten reageert door de vraag op te werpen waar de huidi­ge situatie het gevolg van is. Volgens hem heeft de agrari­sche sector geen gevoel meer met de omgeving, omdat de agrarische bedrijfsvoering extreem is veranderd. Denk aan schaalvergroting. Daardoor is er geen ruimte meer voor ge­voel voor de omgeving. &#13;
Mr. ing. E. Oostra17 bespreekt de wijze waarop in Friesland al een aantal jaar goede ervaring is opgedaan met collec­tief agrarisch natuurbeheer ten behoeve van akker- en wei­devogels. Hierbij gaat het met name om nestbescherming, waarbij de agrariërs worden beloond naar rato van het aantal broedsels dat uitkomt. Hierdoor is de populatie aanzienlijk toegenomen. In reactie op de vraag van Benhadi waarom het in Friesland een succes is geeft Oostra aan dat dit met name komt doordat het een groot collectief is, dat niet alleen de broedsels beschermt, maar er ook voor zorgt dat er voldoen­de voedsel aanwezig is. Daarbij komt dat het maaien onder­ling goed wordt afgestemd. &#13;
De meeste aanwezigen stemmen in met de stelling. &#13;
3. Particulieren kunnen natuurbescherming efficiënter oppakken &#13;
Benhadi licht toe dat door de bezuinigingen een neiging naar meer marktwerking te verwachten valt. Deze gedachte is ook terug te vinden in het coalitieakkoord, waarin het ka­binet aangeeft een grotere rol van boeren, bedrijven en bur­gers te verwachten bij het beschermen van de natuur. &#13;
Deze stelling geeft weinig aanleiding tot discussie. Lam­booij merkt echter op dat het er vanaf hangt om welke be­heermaatregelen het gaat. Zo zou het onderhouden van een houtwal volgens hem prima aan een particulier kunnen wor­den toevertrouwd, maar het beheren van bos of waterrijke natuurgebieden is een ander verhaal. Dit kan waarschijnlijk niet aan particulieren worden overgelaten. &#13;
Schraven stelt voor ‘natuurbescherming’ in de stelling te be­perken tot natuurbescherming van de twee miljoen hecta­re cultuurgrond enerzijds en anderzijds het begrip ‘particu­lieren’ te verbreden, in die zin dat hier ook collectieven en landgoedeigenaren onder vallen en niet alleen maar mensen van vlees en bloed. Benhadi stemt hier mee in. Wösten stelt voor om in plaats van over ‘efficiëntie’ te spreken over het verkrijgen van meer draagvlak door particulieren meer bij de bescherming van natuur te betrekken. &#13;
4. Ontwikkelingsruimte met de PAS, of toch niet? 18 &#13;
4.1 Toelichting door mr. drs. M.M. Kaajan &#13;
Marieke Kaajan begint met een schets van de belangrijk­ste redenen die ertoe hebben geleid dat met ingang van 31 maart 2010 in de Natuurbeschermingswet 1998 (hierna: Nbw 1998) een regeling is opgenomen om te komen tot een programmatische aanpak ter vermindering van stikstofdepo­sitie, de PAS. Zij noemt drie concrete, met elkaar samenhan­gende redenen: 1) de niet-tijdige implementatie van de Ha­bitatrichtlijn, 2) de strenge jurisprudentie van de ABRvS ten aanzien van nieuwe activiteiten in een, wat stikstof betreft, overbelast systeem en 3) een achterstand in het opstellen en uitvoeren van beheerplannen voor Natura 2000-gebieden. &#13;
Wat de eerste reden betreft: de aanwijzing van de voor de stikstofproblematiek relevante Habitatrichtlijngebieden was op het moment waarop het regime van art. 6 Habitatrichtlijn op deze gebieden van toepassing werd, nog geen feit. Ter­wijl de ter implementatie van art. 6 Habitatrichtlijn in art. 19d Nbw 1998 opgenomen vergunningplicht voor projecten met mogelijk significante gevolgen voor Natura 2000-ge­bieden aanvankelijk alleen gold voor reeds aangewezen ge­bieden. Hierdoor kon alleen via de systematiek van recht­streekse werking of richtlijnconforme interpretatie worden bewerkstelligd dat ook voor de nog niet aangewezen gebie­den het regime van art. 6 Habitatrichtlijn gold. Vandaar dat meestal bij het beoordelen van aanvragen voor milieuver­gunningen tevens werd getoetst op mogelijk significante ef­fecten voor Natura 2000-gebieden. Hoewel hiermee inhou­delijk een beoordeling werd verricht die (mogelijk) aan de eisen van art. 6 Habitatrichtlijn voldeed, werd niet een apar­te toestemming op grond van de Nbw 1998 verkregen. Deze systematiek vormde de aanleiding voor de als tweede re­den genoemde strenge jurisprudentie van de ABRvS. Hierbij kan in het bijzonder op een tweetal gelijkluidende uitspra­ken van 1 april 2009 worden gewezen, waaruit volgt dat de ABRvS het bestaan van een milieuvergunning niet relevant achtte voor de vraag of al eerder materieel gezien toestem­ming op grond van de Nbw 1998 was verleend en of in zo­verre min of meer sprake was van een bestaande, reeds ver­gunde activiteit. Ook de derde reden hangt nauw samen met het feit dat, tot vrij recent, slechts een beperkt aantal van de ruim 160 Natura 2000-gebieden was aangewezen. Ingevol­ge art. 19a Nbw 1998 kan een beheerplan, waarin bijvoor­beeld stikstofverminderende maatregelen kunnen worden opgenomen, immers pas worden vastgesteld nadat het Na­tura 2000-gebied waar het plan betrekking op heeft, is aan­gewezen. Terwijl het juist mogelijk lijkt met gericht beheer de negatieve gevolgen van de overmaat aan stikstofdeposi­tie terug te dringen. &#13;
Wösten merkt op dat de in voornoemde 1 april uitspraken uiteengezette lijn door de ABRvS is verlaten op 31 maart 2010. Kaajan licht de door Wösten bedoelde uitspraak toe. Kort en goed volgt uit deze uitspraak, die herhaaldelijk is bevestigd, dat bij het beoordelen van een aanvraag om een vergunning op grond van de Nbw 1998 wél rekening mag worden gehouden met een op grond van de Wet milieube­heer dan wel de Hinderwet verleende toestemming, indien die toestemming is verleend voordat het betreffende Natura 2000-gebied werd aangewezen c.q. door de Europese Com­missie op de lijst van gebieden van communautair belang werd geplaatst. Op grond van deze jurisprudentie kan voor de uitbreiding van een veehouderij een Nbw-vergunning worden verleend, indien de stikstofdepositie na uitbreiding blijft binnen de stikstofdepositie waarvoor op grond van de Wet milieubeheer/Hinderwet toestemming is verleend. In dat geval hoeft voor de uitbreiding geen passende beoorde­ling te worden opgesteld. Hierdoor wordt het voor veehou­ders die een dergelijk bestaand recht hebben dus makkelij­ker om uit te breiden. &#13;
Om voornoemde redenen het hoofd te kunnen bieden werd er naarstig naar een oplossing gezocht. Het voorstel voor een programmatische aanpak van de stikstofproblematiek komt uit de koker van de Commissie Huys. Dit idee heeft geleid tot een tijdens de behandeling van de Crisis- en her­stelwet door de leden Samsom en Koopmans ingediend amendement, naar aanleiding waarvan de PAS in de Nbw 1998 is verankerd (art. 19kg tot en met 19km). De PAS heeft betrekking op 133 Natura 2000-gebieden met stikstofge­voelige Natura 2000-doelen. Het streven is om met de PAS het beheer van deze Natura 2000-gebieden te laten voldoen aan de eisen van de Habitatrichtlijn en tegelijkertijd ruim­te te creëren voor nieuwe activiteiten, ook als deze leiden tot stikstofdeposities. Hiertoe zal een groot aantal maatregelen moeten worden getroffen. Deze worden in de PAS beschre­ven. Het gaat hierbij om maatregelen op het landelijke- en provinciale niveau en het niveau van waterschappen, waar­bij kan worden onderscheiden tussen generieke bronmaatre­gelen en gebiedsspecifieke beheermaatregelen. &#13;
Door de wet worden grenzen gesteld aan het uitdelen van de als gevolg van de maatregelen te verwachten ontwikkelings­ruimte, aangezien moet worden afgewacht of deze ruim­te daadwerkelijk zal worden gecreëerd. Vandaar dat is afge­sproken dat in de eerste periode van drie jaar slechts 60% van de ontwikkelingsruimte beschikbaar is, in de tweede pe­riode van drie jaar de overige 40%. De concrete uitwerking van de PAS loopt via de beheerplannen. Hierin zal in de­tail worden beschreven wat de gevolgen van het treffen van voornoemde maatregelen zijn voor het betreffende Natu­ra 2000-gebied. Via de Provincie- en de Gemeentewet wor­den de provincies en gemeenten tot het realiseren van deze maatregelen verplicht. Overigens had de PAS ingevolge de Nbw 1998 al op 1 april 2012 gereed moeten zijn. Dat is nog niet het geval. Het streven is nu om de PAS op 1 janu­ari 2014 in werking te laten treden, hetgeen Kaajan vrij op­timistisch lijkt. Onder meer omdat naar aanleiding van het door de Raad van State uitgebrachte advies eerst nog de Nbw 1998 moet worden gewijzigd, voordat de PAS in wer­king kan treden. Hetgeen dan dus ook voor 1 januari 2014 moet zijn gebeurd. &#13;
Vervolgens bespreekt Kaajan een aantal onderdelen van de PAS. Zoals de gebiedsanalyses waarin per gebied wordt uit­gewerkt wat de staat van instandhouding is, welke maatrege­len er zullen worden getroffen, wat het beoogde effect daar­van is en hoeveel ontwikkelingsruimte er nar verwachting wordt gecreëerd. Verder bevat de PAS regels voor het ver­delen van de ontwikkelingsruimte. Behalve dat het verde­len van de ontwikkelingsruimte zoals hiervoor uiteen is ge­zet in twee periodes gebeurt, wordt er ook een onderscheid gemaakt tussen de projecten waarvoor ontwikkelingsruimte beschikbaar wordt gesteld. Zo is afgesproken dat een aantal infrastructurele projecten sowieso doorgang zal moeten vin­den, waarvoor dan ook een deel van de ontwikkelingsruim­te wordt gereserveerd. Ook de veehouderijsector krijgt een deel van de ontwikkelingsruimte op voorhand toebedeeld. Het resterende deel zal waarschijnlijk worden verdeeld con­form het principe ‘wie het eerst komt die het eerst maalt’. Verder is er in een monitoringssysteem voorzien, zodat kan worden bezien of de verwachtingen waarheid worden en er voldoende ontwikkelingsruimte wordt gecreëerd. &#13;
Punt van aandacht is dat het ingevolge de PAS niet nodig is dat de maatregelen reeds moeten zijn gerealiseerd, voordat de ontwikkelingsruimte kan worden toebedeeld. Dit wordt met drie argumenten verdedigd: 1) effecten van stikstof zul­len pas op langere termijn zichtbaar zijn, een tijdelijke ver­slechtering kan dan ook voor lief worden genomen; 2) we weten zeker dat de maatregelen zullen worden getroffen, aangezien de overheid hiervoor aan de lat staat; 3) afgespro­ken is dat in de eerste periode slechts een beperkt deel wordt toebedeeld (zie hiervoor), mocht blijken dat er te weinig re­sultaat wordt geboekt dan kan daar in de tweede periode re­kening mee worden gehouden. &#13;
Dit doet de vraag rijzen of de PAS daadwerkelijk een oplos­sing zal bieden voor het stikstofprobleem. Volgens Kaajan ziet het er op papier allemaal goed uit. Echter moet niet uit het oog worden verloren dat het een ingewikkelde systema­tiek is, waardoor het kwetsbaar is. Bij de ABRvS zal in de toekomst zeer waarschijnlijk de vraag rijzen hoe zeker het is dat de afgesproken maatregelen worden gerealiseerd. Be­dacht moet worden dat de middelen om uitvoering van de maatregelen af te dwingen beperkt zijn. Dat maakt de houd­baarheid van de PAS in relatie tot projecten die vergund worden kwetsbaar. &#13;
Wösten trekt een vergelijking met het Nationaal Samen­werkingsprogramma Luchtkwaliteit (NSL). De uitvoering van de in dit kader gemaakte afspraken laat in de praktijk te wensen over. Kaajan geeft aan dat het voorbeeld van het NSL inderdaad niet hoopvol stemt. Daarbij komt dat de Eu­ropese jurisprudentie over de Habitatrichtlijn strenger oogt dan de jurisprudentie over luchtkwaliteitseisen. &#13;
Daarnaast kan worden betwijfeld of wel alle te treffen maat­regelen als mitigatie kunnen worden gekwalificeerd of dat er in sommige gevallen sprake zou kunnen zijn van compensa­tie. Mocht de conclusie zijn dat er sprake is van compensa­tie, dan zal moeten worden aangetoond dat er geen reële al­ternatieven zijn en dat er sprake is van dwingende redenen van groot openbaar belang. Hetgeen bepaald geen sinecu­re zal zijn. Verder is het een risico dat de PAS erg sterk leunt op het model AERIUS. Dit heeft tot gevolg dat aan dit mo­del zeer strenge eisen zullen worden gesteld voor wat betreft actualiteit, consistentie et cetera. Ter afsluiting merkt Kaajan op dat op dit moment ook nog onduidelijk is wat het gevolg zou kunnen zijn als er geen ontwikkelingsruimte meer be­schikbaar is of de ontwikkelingsruimte voor een ander pro­ject is gereserveerd. Denkbaar is dat in dat geval enkel met zeer veel inspanning een vergunning kan worden verleend. &#13;
4.2 Discussie naar aanleiding van het preadvies en de toelichting &#13;
Mr. H.J.M. Wingens19 stelt een vraag over de verdeling van de ontwikkelingsruimte in de PAS. Gebleken is dat het de bedoeling is dat een deel van de ontwikkelingsruimte wordt gereserveerd voor veehouderijen. Wat nu als dit deel van de ontwikkelingsruimte op is, zou een veehouder dan nog wel een beroep kunnen doen op het deel van de ontwikke­lingsruimte waar geen reservering op rust? Kaajan merkt op dat de PAS daar op dit moment niets over regelt, maar dat zij niet inziet waarom dat niet zou kunnen. Ervan uitgaande dat het criterium voor verdeling van de niet-gereserveerde ontwikkelingsruimte blijft ‘wie het eerst komt die het eerst maalt’, dan zou die ruimte ook prima voor veehouderijen moeten kunnen worden gebruikt. Kaajan geeft aan dat on­duidelijk is hoe de gereserveerde ontwikkelingsruimte over de veehouderijen zal worden verdeeld, maar verwacht dat in ieder geval een deel zal worden gebruikt om oude situaties zonder vergunning op grond van de Nbw 1998, te legalise­ren. Zij deelt de conclusie van Wingens dat een veehouder er goed aan doet zo spoedig mogelijk na 1 januari 2014 een verzoek om ontwikkelingsruimte uit de PAS in te dienen. &#13;
Wösten vindt de wijze waarop de ABRvS met stikstofdepo­sitie omgaat een probleem en vraagt aan Kaajan of zij zich hierin herkent. Zo hekelt hij de uitspraak van 31 maart 2010 waarin door de ABRvS bestaande te hoge deposities als het ware zijn gelegaliseerd en vindt hij dat de ABRvS de slui­zen nog verder open heeft gezet door ook toe te staan dat veehouders onderling – extern – salderen. Daarbij komt dat er de afgelopen jaren behoorlijk veel vergunningen zijn ver­leend. Zo heeft de provincie Gelderland inmiddels 2000 ver­gunningen verleend. Als de optelsom van al die vergun­ningen een overbelaste situatie oplevert, gaat de huidige/ toekomstige generatie bestuurders daar dan geen enorme hinder van ondervinden? In die zin dat zij het nodige geld zal moeten investeren om inbreuk te kunnen maken op de vergunde rechten en de depositie omlaag te krijgen? &#13;
Kaajan geeft aan zich hier wel in te herkennen, maar dat een tweetal dingen uit elkaar moet worden getrokken. Name­lijk enerzijds het instandhoudingsbeheer dat nodig is om een Natura 2000-gebied weer op orde te brengen, waarvoor de lidstaat verantwoordelijk is en waarvoor maatregelen zullen moeten worden getroffen. Anderzijds het recht dat een par­ticulier heeft om een bepaalde depositie te mogen veroorza­ken. Zij vindt het verdedigbaar dat hiermee rekening wordt gehouden. Daar staat echter tegenover dat het voor de lid­staat moeilijker wordt om het betreffende Natura 2000-ge­bied op orde te krijgen. Kaajan vindt dit echter het probleem van de lidstaat zelf, dit kan volgens haar niet bij een particu­lier worden neergelegd. Waar zij echter moeite mee heeft, is dat de ABRvS kijkt naar welk ‘depositierecht’ iemand heeft en niet voor welke activiteit hij een vergunning heeft verkre­gen. Inmiddels zijn de staltechnieken sterk verbeterd en leidt eenzelfde veebestand tot veel minder depositie dan in het verleden. De ABRvS zou er ook voor hebben kunnen kie­zen om juist met de vergunde activiteit rekening te houden in plaats van met de vergunde depositie. Zou voor deze lijn zijn gekozen dan zouden nieuwe uitbreidingen echter min­der makkelijk kunnen worden ‘gesaldeerd’. &#13;
Bruil merkt op dat je over het tweede doel van de PAS, het bieden van ontwikkelingsruimte, eigenlijk niet eens zou moeten praten. Hoewel hij zich er wel iets bij voor kan stel­len dat als er nu dan toch echt serieus werk zou worden ge­maakt van het oplossen van het stikstofprobleem en er mil­joenen voor worden ingezet, dat daar dan iets tegenover moet staan. De vraag blijft alleen of het oplossen van het probleem wel gaat lukken. Kaajan is het hier mee eens en geeft aan dat haar twijfel vooral wordt gevoed doordat de PAS erg ontastbaar is. Maar het is hoe dan ook positief dat het stikstofprobleem wordt onderkend en er in ieder geval maatregelen zullen worden getroffen. &#13;
Wingens vult aan dat niet kan worden uitgesloten dat een aantal van de te realiseren maatregelen niet als mitigatie, maar als compensatie moet worden aangemerkt. De vraag is dan of de PAS nog wel kan werken. De kans dat een indivi­duele veehouder de zogenoemde ADC-toets van art. 6, lid 4, Habitatrichtlijn zal doorstaan is immers nihil. &#13;
Frins stelt een vraag over de laatste alinea van het preadvies, waarin Kaajan wijst op het bepaalde in art. 9.4, lid 8, van het wetsvoorstel Wet natuurbescherming, waarmee bestaande activiteiten die nog geen (aparte) Nbw-vergunning hebben, worden vrijgesteld van de vergunningplicht voor projecten ex art. 19d, lid 1, Nbw 1998. Op grond van deze regeling geldt de vergunningplicht dan niet voor projecten en andere handelingen ten aanzien waarvan voor 1 februari 2009 toe­stemming is verleend. Voorwaarde daarbij is dan wel dat in het kader van die toestemmingverlening materieel is getoetst aan de eisen van art. 6, lid 3 en 4, Habitatrichtlijn. Frins vraagt of dit geen wassen neus is, nu in het verleden veel­al slechts zeer summier aan art. 6, lid 3 en 4, Habitatrichtlijn werd getoetst, en of het gelet daarop niet voor de hand ligt dat de ABRvS ook deze bepaling in het licht van voornoem­de uitspraak van 31 maart 2010 zal uitleggen. Kaajan is van mening dat dit niet het geval hoeft te zijn en geeft aan dat de Habitatrichtlijn niet eist dat een aparte Nbw-vergunning wordt verleend. Verder is niet gedefinieerd wat onder ‘pas­sende beoordeling’ moet worden volstaan. Zo kan volgens de ABRvS in sommige gevallen worden volstaan met een berekening/vergelijking van stikstofdepositie. Zij denkt dan ook dat er sprake is van onherroepelijke vergunningen (af­gezien van de mogelijkheid van actualisatie). Wingens geeft aan ook benieuwd te zijn hoe de ABRvS over deze bepaling zal oordelen, mocht deze kracht van wet verkrijgen. Volgens haar kan niet worden uitgesloten dat de ABRvS zal oordelen dat er sprake is van strijd met de Vogel- en de Habitatricht­lijn. Kaajan verwacht dat de ABRvS praktisch zal omsprin­gen met deze bepaling en vooral zal kijken of een toets is uitgevoerd, zonder deze tot in detail te analyseren. Wingens en Bruil vullen aan dat er dan toch weer zal moeten worden gekeken naar de inhoud van de oude vergunning. &#13;
Naar aanleiding van deze discussie vraagt Schraven of de individuele betrokken ondernemers, de drijvers van de in­richtingen, voldoende zijn uitgerust om indien nodig te zij­ner tijd nog te kunnen aantonen welke rechten in het verle­den aan hen zijn verleend dan wel of de overheidsarchieven hiervoor een begin van bewijs kunnen leveren. Kaajan geeft aan dat het bewijs wordt gekoppeld aan vergunningen die zijn verleend dan wel meldingen die zijn gedaan. In de ju­risprudentie is zij nog niet tegengekomen dat hierover wordt gediscussieerd, in die zin dat wordt aangevoerd dat deze in­formatie onjuist is dan wel niet meer aanwezig is. Zij sluit echter niet uit dat dit toch wel eens mis kan gaan. &#13;
4.3 Discussie naar aanleiding van de stellingen &#13;
1. De projecten die niet van de PAS kunnen profiteren zijn na inwerkingtreding van de PAS nauwelijks vergunbaar &#13;
Kaajan licht toe dat door de maatregelen die zullen worden getroffen mag worden verwacht dat het beter zal gaan, maar op een gegeven moment zal de ontwikkelingsruimte op zijn. Zij geeft aan te verwachten dat de komende jaren de resul­taten van deze maatregelen nog onvoldoende duidelijk zul­len zijn, waardoor de vraag rijst hoe wordt omgegaan met een nieuw plan of project dat weer wat extra stikstofdeposi­tie toevoegt. &#13;
Bruil vraagt hoe het beste zou kunnen worden omgegaan met projecten waarmee dwingende redenen van groot open­baar belang zijn gemoeid. Kaajan geeft aan dat de PAS niet nodig is voor projecten waarvan mag worden verwacht dat ze de ADC-toets doorstaan, maar dat zij het liefste ver van een ADC-toets blijft. Feit is wel dat als door een dergelijk project de stikstofdepositie toeneemt, de ontwikkelingsruim­te die voor de PAS kan worden gebruikt afneemt. &#13;
Met de stelling wordt ingestemd. &#13;
2. Als het beheer van gebieden op orde was, was de PAS niet noodzakelijk geweest &#13;
Kaajan geeft aan in de praktijk vaak te horen dat als de ver­antwoordelijken voor de beheerplannen maar voldoende maatregelen hadden getroffen, dat dan dit ingewikkelde sys­teem niet nodig was geweest en vergunningen gewoon had­den kunnen worden verleend. Zij noemt het voorbeeld van het treffen van hydrologische maatregelen, waardoor de ge­volgen van stikstofdepositie worden verminderd. Wösten verwacht dat dit slechts beperkt mogelijk zal zijn. Schraven is van mening dat de stelling voor zich spreekt. &#13;
Met de stelling wordt ingestemd. &#13;
3. Het gekozen systeem voor verdeling van ontwikkelingsruimte kan leiden tot ongelijke situaties &#13;
Kaajan kan zich voorstellen dat er best discussie kan ont­staan als iemand bijvoorbeeld pas in jaar 6 van de PAS ont­wikkelingsruimte nodig heeft en dan pas daarop een beroep kan doen, terwijl er dan door het systeem van ‘wie het eerst komt die het eerst maalt’ geen ruimte meer beschikbaar is. Dat oogt oneerlijk/onrechtvaardig. Daar lijkt geen rekening mee te zijn gehouden. &#13;
Er is weinig weerstand tegen de stelling. &#13;
&#13;
&#13;
&#13;
­&#13;
&#13;
&#13;
&#13;
</content><legacyfootnotes>* Ralph Frins bereidt, als promovendus bij de vaksectie Bestuursrecht van de Radboud Universiteit Nijmegen, een proefschrift voor over ‘mitigatie, compensatie en saldering in het omgevingsrecht’.&#13;
1. Luuk Boerema is adviseur natuurwetgeving en omgevings­recht, Annelies Freriks is advocaat/partner bij ELEMENT advocaten te Eindhoven en als hoogleraar Dier &amp; Recht verbonden aan de Faculteit Diergeneeskunde van de Universiteit Utrecht, Willem Lambooij is als specialist natuurwetgeving verbonden aan Royal HaskoningDHV.&#13;
2. Rachid Benhadi is advocaat bij Hekkelman Advocaten N.V. te Nijmegen.&#13;
3. Marieke Kaajan is advocaat bij Stibbe te Amsterdam.&#13;
4. L. Boerema, A.A. Freriks &amp; W. Lambooij, ‘Soortenbe­scherming en de agrarische sector’, Agr.r. 2013, p. 83-99.&#13;
5. Robbert van Opstal is advocaat bij CMS Derks Star Bus­mann Advocaten. &#13;
6. Viviane Ampt-Riksen is werkzaam bij de Omgevingsdienst Haaglanden. &#13;
7. Hajo Bronkhorst is raadsheer bij het Gerechtshof Amster­dam. &#13;
8. Willem Bruil is directeur van het Instituut voor Agrarisch Recht en hoogleraar Agrarisch Recht aan de Rijksuniversi­teit Groningen. &#13;
9. Frans Schraven is werkzaam bij Schraven c.s. Belastingad­viseurs B.V. &#13;
10. Sylvester Schenk is directeur fiscale zaken bij Flynth advi­seurs en accountants. &#13;
11. Hans van Sytzama is agrarisch ondernemer. &#13;
12. R. Benhadi, ‘Decentralisatie van het natuurbeleid: ontwik­kelingen op het vlak van provinciale natuursubsidies’, Agr.r. 2013, p. 73-82. &#13;
13. Leo Mertens is werkzaam bij Schraven c.s. Belastingadvi­seurs B.V. &#13;
14. Wesselink is werkzaam bij Warmtink B.V. &#13;
15. Peter Overwater is werkzaam bij Overwater Rentmeesters. &#13;
16. Valentijn Wösten is werkzaam bij Wösten juridisch advies. &#13;
17. Eddy Oostra is werkzaam bij Rentmeesterskantoor Van Eysinga &amp; Oostra. &#13;
18. M.M. Kaajan, ‘Ontwikkelingsruimte met de PAS, of toch niet?’, Agr.r. 2013, p. 62-72. &#13;
19. Renske Wingens is advocaat bij Hekkelman Advocaten N.V. te Nijmegen. &#13;
</legacyfootnotes><footnotes><footnote/></footnotes><auteurs>mr. R.H.W. Frins LL.M&#13;
</auteurs><published>2013-10-01 00:00:00</published><modified>2013-10-01 00:00:00</modified><editiondate>2013-10-01</editiondate><htmlpath>https://denhollander.info/artikel/10762</htmlpath></article>
</articles></edition>