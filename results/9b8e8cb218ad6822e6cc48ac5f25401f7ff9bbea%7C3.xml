<edition><articles><article><jaar>2005</jaar><naam>Tijdschrift voor Agrarisch Recht</naam><uitgave>7/8</uitgave><aflevering>7</aflevering><searchword>TvAR 7/8/2005</searchword><id>4384</id><udhid>UDH:TvAR/4384</udhid><titel>De wijziging van de Meststoffenwet vanuit een bestuursrechtelijk perspectief; besluiten en procedures</titel><searchwords><searchword>TvAR 7/8/2005</searchword><searchword>UDH:TvAR/4384</searchword></searchwords><attachments><attachment><name>2005_nr 78_Artikel_Nijman.pdf</name><extention>pdf</extention><url>https://denhollander.info/download/4342/ci</url></attachment></attachments><inleiding>1 Inleiding&#13;
Op 2 oktober 2003 heeft het Europese Hof van Justitie bepaald dat Nederland de&#13;
verplichtingen, voortvloeiende uit de Nitraatrichtlijn, niet is nagekomen.1 De kritiek&#13;
van het Hof richtte zich op vijf punten. Een van de belangrijkste punten daarbij was&#13;
het ontbreken in de Nederlandse mestregelgeving van gebruiksnormen. Die moeten&#13;
volgens het Hof gebaseerd zijn op een balans tussen de te verwachten stikstofbehoefte&#13;
van de gewassen en de toevoer van stikstof naar de planten uit de bodem en de&#13;
bemesting. Verder ontbreken in de mestregelgeving volgens het Hof gebruiksnormen,&#13;
waarbij het op of in de bodem brengen van meststoffen is beperkt tot de hoeveelheid&#13;
die in de bijlagen bij Nitraatrichtlijn2 worden genoemd, dan wel een grotere hoeveelheid&#13;
op basis van derogatie.3&#13;
Met dit arrest wordt duidelijk dat met name het Nederlandse Minas-systeem, een&#13;
systeem van regulerende heffingen in verband met het aanvoeren en produceren van&#13;
dierlijke meststoffen,4 niet voldoet. De regering heeft daarom besloten het Minas-systeem&#13;
met ingang van 1 januari 2006 te laten vervallen. Daarmee verdwijnt het fiscale&#13;
instrumentarium uit de Meststoffenwet. Ook het systeem van mestafzetovereenkomsten,&#13;
opgenomen in hoofdstuk V, titel 3, van de Meststoffenwet, is inmiddels, met&#13;
ingang van 1 januari 2005, ingetrokken.5&#13;
Bij de Tweede Kamer is inmiddels in behandeling een wetsvoorstel tot wijziging van&#13;
de Meststoffenwet, waarbij concrete gebruiksnormen ingevoerd worden.6 De basis&#13;
voor de gebruiksnormen in dit wetsvoorstel ligt in het voorgestelde artikel 5a. Deze&#13;
bepaling houdt in een verbod om in enig kalenderjaar op een bedrijf meststoffen op&#13;
of in de bodem te brengen. De daarop volgende bepaling, artikel 5b, bepaalt dat het in&#13;
artikel 5a gestelde verbod niet geldt indien een drietal gebruiksnormen in acht wordt&#13;
genomen. Dit zijn de gebruiksnorm voor dierlijke meststoffen, de stikstofgebruiksnorm&#13;
voor meststoffen en de fosfaatgebruiksnorm voor meststoffen. Deze normen&#13;
en de wijze waarop deze worden vastgesteld zijn in de artikelen 5c tot en met 5g&#13;
opgenomen. In artikel 5h tot slot wordt bepaald dat degene die dierlijke meststoffen&#13;
produceert of verhandelt, steeds moet kunnen verantwoorden dat de op het eigen&#13;
bedrijf geproduceerde of aangevoerde dierlijke meststoffen of de op de eigen onderneming&#13;
aangevoerde dierlijke meststoffen zijn afgevoerd.&#13;
Voor de handhaving van deze bepalingen is gekozen voor de bestuurlijke boete, dan&#13;
wel, als ultimum remedium, het strafrecht. Daartoe is in het wetsvoorstel een nieuw&#13;
hoofdstuk VII Handhaving opgenomen.&#13;
De bestuurlijke boete is in de Nederlandse wetgeving geen nieuw fenomeen. Op&#13;
een aantal terreinen7 wordt de bestuurlijke boete al gehanteerd. Bovendien voorziet&#13;
het voorstel voor de invoering van de Vierde tranche Algemene wet bestuursrecht&#13;
(wetsvoorstel 29 702) in de invoering van een algemene regeling van de bestuurlijke&#13;
boete in de Algemene wet bestuursrecht (Awb). Over de bestuurlijke boete valt vanuit&#13;
een strafrechtelijke benadering het nodige te zeggen.8 Specifiek voor het systeem&#13;
van de bestuurlijke boete in de Meststoffenwet verwijs ik naar de bijdrage van mr.&#13;
H.J.B. Sackers aan de studiedag “Nieuw mestbeleid” van het Instituut Agrarisch&#13;
Recht te Wageningen op 15 april 2005.9 Met name wat betreft de onschuldspresumptie,&#13;
de bewijslastverdeling en het “nemo tenetur”-beginsel is op het wetsontwerp veel aan&#13;
te merken. In hoeverre deze kritische beschouwingen uit de strafrechtelijke hoek zich&#13;
te zijner tijd ook zullen vertalen in een kritische benadering door de rechter moet nog&#13;
blijken.&#13;
Nu het accent in de voorgestelde wijziging ligt op de bestuursrechtelijke aanpak van&#13;
het mestbeleid, zal ik in deze bijdrage nagaan welke besluiten in het wetsvoorstel&#13;
voorkomen. Uiteindelijk is het besluit, in de zin van artikel 1:3 Awb, bij uitstek het&#13;
bestuursrechtelijke aangrijpingspunt. In de praktijk is de vraag of er in een concreet&#13;
geval sprake is van een besluit in de afgelopen jaren van groot belang geweest. Daarnaast&#13;
zal ik kijken naar de (bestuursrechtelijke) procedurele aspecten van het wetsvoorstel&#13;
en naar de rol die de civiele rechter als restrechter zou kunnen spelen. De&#13;
strafrechtelijke dimensie van het wetsvoorstel zal ik buiten beschouwing laten, zij het&#13;
dat een enkele opmerking daarover niet te vermijden zal zijn. Bij dit alles moet ik de&#13;
opmerking plaatsen dat de regelgeving met dit wetsvoorstel verre van volledig is. De&#13;
regelgeving ter uitvoering van de bepalingen van het wetsvoorstel moet nog gepubliceerd&#13;
worden.10 Wellicht zal ik daarom achteraf gezien onvolledig of voorbarig blijken&#13;
te zijn. Dat risico is inherent aan de behandeling van een voorstel dat nog niet tot&#13;
wet is verheven.</inleiding><content>2 Besluiten&#13;
2.1 Algemeen&#13;
Het begrip besluit is gedefinieerd in het eerste lid van artikel 1:3 Awb:&#13;
Onder besluit wordt verstaan: een schriftelijke beslissing van een bestuursorgaan, inhoudende&#13;
een publiekrechtelijke rechtshandeling.&#13;
De wezenlijke elementen van deze definitie, het begrip bestuursorgaan, het publiekrechtelijke&#13;
karakter en het rechtsgevolg, zijn in de jurisprudentie, ook in de agrarischrechtelijke,&#13;
regelmatig aan de orde. Zo is een uitspraak van de Raad van Beroep van de&#13;
NAK een besluit, omdat deze raad op grond van de Zaaizaad- en Plantgoedwet&#13;
bevoegd is tot het geven van een oordeel over besluiten op grond van die wet en zij met&#13;
het geven van die uitspraak van deze bevoegdheid gebruikmaakt.11 De registratie van&#13;
een mestproductierecht vloeit rechtstreeks voort uit de Meststoffenwet, heeft dus geen&#13;
rechtsgevolg en is daardoor geen besluit.12 De berekening van een varkensrecht vloeit&#13;
rechtstreeks voort uit de Wet herstructurering varkenshouderij, heeft daarmee geen&#13;
rechtsgevolg en is geen besluit.13 Een beslissing op basis van het Besluit hardheidsgevallen&#13;
herstructurering varkenshouderij kan wel als een besluit worden aangemerkt.14&#13;
Voor de pluimveerechten geldt hetzelfde, in die zin dat ook daar berekeningen geen&#13;
besluiten zijn en beslissingen over hardheidsgevallen wel.15 De schriftelijkheidseis, ook&#13;
een element van het besluitbegrip, komt in de jurisprudentie minder vaak aan de orde.16&#13;
De vaststelling dat een mededeling of een publicatie een besluit in de zin van artikel 1:3&#13;
Awb inhoudt heeft een aantal gevolgen. In de eerste plaats is het besluit de concrete&#13;
uitwerking van de in een bepaalde situatie van toepassing zijnde regelgeving. Daarmee&#13;
wordt de juridische positie van degene tot wie het besluit zich richt geconcretiseerd.&#13;
Uiteraard met dien verstande dat het gaat om de juridische positie, zoals het&#13;
bestuursorgaan dat het besluit neemt, deze ziet. Met de vaststelling dat er sprake is&#13;
van een besluit worden ook de bepalingen van de hoofdstukken 3 en 4 van de Awb,&#13;
met algemene en bijzondere bepalingen over besluiten, van toepassing. Is er sprake&#13;
van een besluit, dan is er in beginsel ook de mogelijkheid dit besluit te laten toetsen,&#13;
door de bestuursrechter en daaraan voorafgaande in bezwaar of in administratief&#13;
beroep. Dit geldt niet alleen voor degene die de geadresseerde is van het besluit, maar&#13;
ook voor derden die daarbij belang hebben.&#13;
2.2 Artikel 1, lid 4&#13;
Bij het zoeken naar bepalingen die een of meer besluiten kunnen opleveren in het&#13;
wetsvoorstel, ben ik bij het begin begonnen. Het voorgestelde vierde lid van artikel 1&#13;
gaat over kaarten, vast te stellen bij algemene maatregel van bestuur. Op deze kaarten&#13;
zullen, voor de toepassing van de te wijzigen bepalingen van de Meststoffenwet, de&#13;
veengronden, de zand- of lössgronden en de kleigronden worden aangeduid. De stikstofgebruiksnorm&#13;
en de fosfaatgebruiksnorm van het voorgestelde artikel 5b worden&#13;
verschillend vastgesteld al naar gelang van, onder andere, het gewas, de toegepaste&#13;
landbouwpraktijk en de vraag of er sprake is van kleigrond, veengrond, dan wel&#13;
zand- of lössgrond.17 Deze kaarten zijn inmiddels door middel van een voorpublicatie&#13;
in ontwerp bekend gemaakt.18&#13;
De begrippen kleigrond, veengrond en zand- of lössgrond zijn (her-)gedefinieerd in&#13;
een aantal nieuwe onderdelen van artikel 1 van de wet. Die definities leiden tot een&#13;
bepaling van de grondsoort op perceelsniveau. In deze definities is geen koppeling&#13;
gelegd naar de kaarten die zijn genoemd in het vierde lid van artikel 1. De definities&#13;
– en niet de kaarten – zullen daarmee bindend zijn voor de bepaling van de grondsoort.&#13;
Dat kan ook worden opgemaakt uit de memorie van toelichting.19 Daarmee is&#13;
gekozen voor een ander stelstel dan in de huidige Meststoffenwet, waar in de definities&#13;
van zand- of lössgrond (art. 1, lid 1, sub aa), klei- of veengrond (art. 1, lid 1, sub&#13;
ab) en uitspoelingsgevoelige grond (art. 1, lid 1, sub ac) een koppeling wordt gelegd&#13;
met de kaarten, behorende bij het Besluit zand- en lössgronden20 met de formulering:&#13;
perceel dat op bij algemene maatregel van bestuur vastgestelde kaarten wordt aangeduid&#13;
als…&#13;
In de aanwijzing van percelen op de kaarten behorende bij het hiervoor aangeduide&#13;
Besluit zand- en lössgronden is door een aantal landbouwers een bundel op zichzelf&#13;
staande, appellabele beschikkingen gezien. In de uitspraak van 5 september 200221&#13;
heeft het College van Beroep voor het bedrijfsleven deze beroepen tegen het in de&#13;
kaarten veronderstelde ongegrond verklaard. Het College merkt het Besluit met de&#13;
daarbij behorende kaarten aan als een algemeen verbindend voorschrift. De aanwijzing&#13;
van de percelen is volgens het College niet dermate concreet, dat daardoor de algemene&#13;
strekking komt te vervallen. Tegen een algemeen verbindend voorschrift staat op&#13;
grond van de artikelen 7:1 en 8:2 Awb geen beroep open.&#13;
Uitgaande van deze uitspraak kunnen de kaarten, behorende bij de algemene maatregel&#13;
van bestuur op grond van het voorgestelde vierde lid van artikel 1, ook al zou de&#13;
juridische binding niet direct uit de definities voortvloeien, niet als een verzameling&#13;
besluiten worden aangemerkt. De algemene maatregel van bestuur en de kaarten kunnen&#13;
echter evenmin als een algemeen verbindend voorschrift worden aangemerkt.&#13;
Enige juridische binding hebben de kaarten niet, wanneer het gaat om de aanwijzing&#13;
van de gronden. De vraag is dan ook waarom de kaarten dan toch door middel van&#13;
een wettelijke bepaling in een algemene maatregel van bestuur worden vastgelegd.&#13;
Een tweede vraag is waarom in de nota van toelichting bij het Ontwerp-uitvoeringsbesluit&#13;
Meststoffenwet onder verwijzing naar de uitspraak van het College van&#13;
Beroep voor het bedrijfsleven van 5 september 2002 wordt gesteld dat tegen de kaarten&#13;
(van het vierde lid van artikel 1) als zodanig geen bezwaar kan worden gemaakt.&#13;
De duidelijkheid wordt zeker niet versterkt door een opmerking in de memorie van&#13;
toelichting,22 waarin wordt gesteld dat “door het niveau van regeling” de kaarten&#13;
tevens kunnen worden gebruikt voor de afhankelijk van de grondsoort gestelde&#13;
beperkingen aan het uitrijden van meststoffen in het Besluit gebruik meststoffen.23&#13;
Dat zou inhouden dat wel beoogd is aan de kaarten een juridische status te geven.&#13;
De vraag naar de juridische status van de aanduiding op de kaarten komt aan de orde&#13;
in het geval dat een landbouwer met de minister van mening verschilt. De landbouwer&#13;
laat een onderzoek doen,24 waarin wordt vastgesteld dat het perceel uit veengrond&#13;
bestaat en niet uit zandgrond, zoals aangegeven op de kaart. De minister weigert echter&#13;
de kaart aan te passen. De bestuursrechter zal in zo’n geval bij de beoordeling van een&#13;
besluit tot het opleggen van een bestuurlijke boete een beslissing moeten nemen. De&#13;
omgekeerde situatie is ook denkbaar. Een landbouwer heeft, afgaande op de kaart, een&#13;
perceel bemest, er van uit gaande dat het ging om veengrond. Dan blijkt dat die veronderstelling&#13;
(en de aanduiding op de kaart) onjuist was. Dat zou kunnen betekenen&#13;
dat de landbouwer jarenlang artikel 5a heeft overtreden. Ik ga er van uit dat die situatie&#13;
aanleiding zal moeten zijn om het voorgestelde artikel 74 toe te passen.25&#13;
Hoewel dat het kader van dit artikel eigenlijk te buiten gaat, is een verwijzing op zijn&#13;
plaats naar het plan van toedeling en het plan van tijdelijk gebruik in de Landinrichtingswet26&#13;
en de Reconstructiewet concentratiegebieden,27 met het oog op de problemen&#13;
die de gebruiksnormen voor de verschillende grondsoorten met zich kunnen&#13;
brengen. Vooral in gebieden met verschillende grondsoorten kan de toedeling van&#13;
andere gronden en de wijziging van percelen voor individuele landbouwbedrijven&#13;
grote gevolgen hebben voor de mogelijkheden om meststoffen aan te wenden. Bovendien&#13;
zal voor nieuw gevormde percelen steeds vastgesteld moeten worden of het gaat&#13;
om een perceel veengrond, kleigrond of zand- of lössgrond.&#13;
2.3 Artikel 5c, lid 2&#13;
De volgende bepaling in het wetsvoorstel die besluiten zou kunnen opleveren is het&#13;
tweede lid van artikel 5c. In deze bepaling is de basis gelegd voor de uitvoering van de&#13;
derogatie. Indien de Europese Commissie het verzoek van Nederland28 om een derogatie&#13;
inwilligt, kan voor individuele bedrijven een mestgift van 250 kilogram stikstof&#13;
per jaar worden toegestaan. De wijze waarop individuele bedrijven gebruik kunnen&#13;
maken van de derogatie, zal worden geregeld in een ministeriële regeling. In die regeling&#13;
kunnen voorwaarden en beperkingen opgenomen worden. Artikel 5g bepaalt dat&#13;
daartoe kan behoren het vereiste van een vergunning of de registratie van een kennisgeving&#13;
door de Minister. Komt het tot een vergunningvereiste, dan kunnen in de vergunning&#13;
voorschriften en beperkingen worden opgenomen, terwijl die voorschriften&#13;
en beperkingen kunnen worden gewijzigd, aangevuld of ingetrokken. Voor het verlenen,&#13;
weigeren of intrekken van een vergunning kunnen eveneens regels gesteld worden.&#13;
Verlening van een vergunning is een besluit. Hetzelfde geldt voor de intrekking van&#13;
een vergunning en voor de wijziging van een aan een vergunning verbonden voorschrift.&#13;
Inmiddels is uit goed ingelichte bron vernomen dat de minister niet zal kiezen&#13;
voor een vergunningvereiste, maar voor de registratie van een kennisgeving. Hoe de&#13;
betreffende ministeriële regeling er uit gaat zien is nog niet bekend. Zou het uitsluitend&#13;
gaan om een registratie, zonder dat daaraan een afweging te pas komt, dan zal er&#13;
geen sprake zijn van een rechtsgevolg. In dat geval immers vloeit het rechtsgevolg&#13;
voort uit de regeling waarop de kennisgeving is gebaseerd. Hier kan een parallel worden&#13;
getrokken naar de toepassing van de artikelen 7 en 24 van de Wet herstructurering&#13;
varkenshouderij. De hoogte van een varkensrecht op basis van deze bepalingen&#13;
hing af van een melding bij het Bureau Heffingen. Het College van Beroep voor het&#13;
bedrijfsleven oordeelde dat die melding op zich niet mee bracht dat de gegevens die&#13;
bij de melding door de belanghebbende zijn verstrekt “aan enige nadere beoordeling&#13;
zijn te onderwerpen”.29 Ook de reactie van het Bureau Heffingen was naar het oordeel&#13;
van het College slechts een inlichting en geen besluit.&#13;
Wanneer deelname aan de derogatieregeling kan plaatsvinden op basis van de registratie&#13;
van een kennisgeving, betekent dit dat er ook voor derden, bijvoorbeeld een&#13;
milieuorganisatie, geen mogelijkheid is om door middel van een bezwaar of beroep&#13;
tegen die deelname op te komen.&#13;
Overigens heeft de minister aangegeven, dat overtreding van de voorwaarden die in&#13;
de regeling zijn opgenomen er niet in alle gevallen toe leidt dat de mogelijkheid om&#13;
een hogere stikstofgift toe te passen, vervalt. Alleen wanneer voorschriften of beperkingen&#13;
die de Europese Commissie aan de derogatie heeft verbonden niet in acht&#13;
worden genomen, gelden de gewone normen. Dat zal naar verwachting direct leiden&#13;
tot een overtreding van artikel 5a. Het niet in acht nemen van de nationaal bepaalde&#13;
aanvullende voorschriften zal wel worden bestraft door middel van een bestuurlijke&#13;
boete, maar dan met handhaving van de hogere gebruiksnorm.30&#13;
2.4 Artikel 5e, lid 5&#13;
Wat hiervoor is gezegd over de mogelijke besluiten voortvloeiende uit artikel 5c, lid&#13;
2, geldt grotendeels eveneens voor het bepaalde in artikel 5e, lid 5. Deze bepaling&#13;
maakt het mogelijk dat voor fosfaatarme gronden een hogere fosfaatgebruiksnorm&#13;
wordt toegestaan. De keuze voor een vergunningvereiste of de eis van registratie van&#13;
een kennisgeving is hier nog niet gemaakt. Voor de hogere fosfaatgift is geen derogatie&#13;
nodig. In het geval van overtreding hoeft dan ook niet het onderscheid te worden&#13;
gemaakt tussen regels die de Europese Commissie aan de derogatie heeft verbonden&#13;
en de nationale aanvullende regels.&#13;
2.5 Artikelen 59 en 59a&#13;
De volgende bepalingen in het wetsvoorstel waaruit besluiten kunnen voortvloeien&#13;
zijn de artikelen 59 en 59a. Deze bepalingen bieden de basis voor de regelingen waarin&#13;
de administratieve verplichtingen van landbouwers en intermediairs worden vastgelegd.&#13;
Ook wordt daarin bepaald welke gegevens aan de overheid moeten worden&#13;
verschaft. Deze verplichtingen zijn inmiddels voor een deel uitgewerkt in het Ontwerp-&#13;
Uitvoeringsbesluit Meststoffenwet. De daarin opgenomen regels komen grotendeels&#13;
neer op verplichtingen om gegevens aan te leveren, waarbij in een aantal gevallen (bijvoorbeeld&#13;
de artikelen 37 en 47) is bepaald dat deze gegevens ten genoegen van de&#13;
minister worden gestaafd met bewijsstukken. Daarmee lijkt het er op dat de minister&#13;
de aangeleverde gegevens ook inhoudelijk gaat beoordelen. Houdt de mededeling dat&#13;
onvoldoende bewijsstukken zijn overgelegd, niet ook het oordeel in dat hetgeen&#13;
beoogd is aan te tonen, niet aangetoond is?&#13;
Zo bepaalt het voorgestelde artikel 1, sub m, dat als tot het bedrijf behorende&#13;
oppervlakte landbouwgrond wordt aangemerkt de in Nederland gelegen oppervlakte&#13;
landbouwgrond, die in het kader van een normale bedrijfsuitoefening bij het bedrijf&#13;
in gebruik is. Volgens de memorie van toelichting veronderstelt de beschikkingsmacht&#13;
die het gebruik veronderstelt, de aanwezigheid van een geldige juridische titel.&#13;
Zou in een concreet geval de minister van mening zijn dat het bestaan daarvan onvoldoende&#13;
blijkt uit overgelegde stukken, dan wordt daarmee in feite gezegd dat er geen&#13;
sprake is van een tot het bedrijf behorende oppervlakte grond. Is daarmee sprake van&#13;
een bestuurlijk rechtsoordeel dat een besluit in de zin van artikel 1:3 Awb inhoudt?&#13;
Er van uitgaande dat de grond in kwestie al in gebruik is of is geweest bij het bedrijf,31&#13;
zal het rechtsoordeel in beginsel geen zelfstandige betekenis hebben ten opzichte van&#13;
het eventueel hanteren van de handhavingsbevoegdheid. De minister zal immers een&#13;
boete kunnen opleggen, indien door het niet meetellen van het perceel in kwestie de&#13;
gebruiksnormen voor het bedrijf zijn overtreden. Daarmee ontbreekt het rechtsgevolg&#13;
aan het oordeel van de minister met betrekking tot de bewijsstukken.32&#13;
Daarnaast zou de minister kunnen constateren dat niet is voldaan aan de bepalingen&#13;
van het Uitvoeringsbesluit Meststoffenwet. Overtreding van de bepalingen, gesteld&#13;
krachtens de artikelen 59 en 59a, levert een strafbaar feit op en kan aanleiding zijn tot&#13;
de toepassing van een bestuurlijke boete.&#13;
Daarbij komt de vraag op of hier niet een vreemde situatie ontstaat. De veehouder&#13;
die wordt vervolgd op grond van artikel 5a zal, om een beroep te kunnen doen op de&#13;
strafuitsluitingsgrond van artikel 5b, aannemelijk moeten maken dat hij zich aan de&#13;
normen heeft gehouden. Er is immers ruimte voor alternatieve bewijsstukken. Dit&#13;
vloeit voort uit de vrije bewijsleer, aldus de memorie van toelichting.33 De bepalingen&#13;
van het Ontwerp-Uitvoeringsbesluit lijken nu verder te gaan dan de wet zelf, door te&#13;
spreken over bewijsstukken, die bovendien op straffe van een sanctie overgelegd moeten&#13;
worden.&#13;
2.6 Artikel 59b&#13;
Uitvoeringsregelingen zullen verder worden gebaseerd op het bepaalde in artikel 59b.&#13;
Daarbij gaat het om de bevoegdheid tot het doen van vaststellingen in verband met de&#13;
bepaling van oppervlakten, hoedanigheden en hoeveelheden. De minister kan daarvoor&#13;
een erkenning eisen, terwijl aan de erkenning voorschriften verbonden kunnen&#13;
worden, die ook nog eens gewijzigd, aangevuld en ingetrokken kunnen worden. In&#13;
een ministeriële regeling zullen over het verlenen, weigeren of intrekken van een&#13;
erkenning regels worden gegeven. Die regeling is nog niet beschikbaar, maar er kan&#13;
vanuit gegaan worden dat de beslissingen over een erkenning zonder meer als besluiten&#13;
in de zin van artikel 1:3 Awb zijn aan te merken.&#13;
2.7 Artikel 71&#13;
Een potentiële bron van besluiten betreft het voorgestelde artikel 71 van de wet. Deze&#13;
bestuursdwangbepaling is niet nieuw. In de huidige wettekst is zij opgenomen in artikel&#13;
71a. De bepaling wordt niet gewijzigd, maar wel ondergebracht in het hoofdstuk&#13;
Handhaving, terwijl zij in de huidige wettekst is vermeld in het hoofdstuk Slotbepalingen.&#13;
Het is niet uit te sluiten dat de toepassing van de bestuursdwangbepaling een nieuwe&#13;
dimensie krijgt. In het wetsvoorstel wordt immers een duidelijke relatie gelegd tussen&#13;
het in de bodem brengen van meststoffen en de hoeveelheid in de bodem, het grondwater&#13;
en het oppervlaktewater aanwezige meststoffen. Voorstelbaar is dan ook dat, in&#13;
een geval waarin vaststaat dat de gebruiksnormen (op een concreet perceel) zijn overschreden,&#13;
de minister op basis van deze bepaling maatregelen neemt om de gevolgen&#13;
van de overschrijding ongedaan te maken. Concreet zou dat kunnen betekenen dat&#13;
aan de eigenaar of gebruiker van het overbemeste perceel een verbod wordt gericht,&#13;
versterkt door een bestuursdwangaanzegging of een dwangsom, om het perceel gedurende&#13;
een bepaalde periode te bemesten. Wellicht is het zelfs mogelijk dat de minister&#13;
een bepaalde gewascyclus voorschrijft om de hoeveelheid mineralen in de bodem&#13;
weer op een verantwoord niveau te brengen.&#13;
Een aanschrijving met bestuursdwang en een beslissing tot het opleggen van een&#13;
dwangsom zijn besluiten, hetgeen impliceert dat de weigering om te handhaven, al&#13;
dan niet fictief, eveneens een besluit inhoudt of daarmee voor de mogelijkheden van&#13;
bezwaar en beroep gelijkgesteld wordt. Dat zou betekenen dat belanghebbende burgers&#13;
of belangenorganisaties de minister niet alleen kunnen vragen een handhavingsbesluit&#13;
te nemen, maar ook tegen de weigering daarvan kunnen opkomen.&#13;
2.8 Artikel 73&#13;
In artikel 73 is de basis voor de bestuurlijke boete opgenomen. Een beslissing om een&#13;
bestuurlijke boete op te leggen behelst een besluit in de zin van artikel 1:3 Awb. Op&#13;
deze besluiten zal ik hierna uitvoerig ingaan.&#13;
2.9 Artikel 92&#13;
In artikel 92 is opgenomen de bevoegdheid van de minister om al dan niet uitstel te&#13;
verlenen van betaling van een bestuurlijke boete. Een beslissing hierover levert een&#13;
besluit op waartegen bezwaar en beroep open staan. Hetzelfde geldt voor de beslissing&#13;
om het uitstel in te trekken (lid 5).&#13;
In de praktijk zou het aanbeveling te verdienen in het besluit waarbij de boete wordt&#13;
opgelegd ook een besluit te nemen over een eventueel uitstel van betaling. Het verlenen&#13;
van uitstel is dan niet afhankelijk van een verzoek van degene aan wie de boete&#13;
wordt opgelegd. Daarmee kan worden voorkomen dat naast de procedure over de&#13;
boete ook nog een procedure gevoerd moet worden over een besluit met betrekking&#13;
tot het uitstel van betaling. In het wetsvoorstel Vierde Tranche Awb is een bepaling&#13;
opgenomen waarin is bepaald dat het bezwaar, beroep of hoger beroep tegen het&#13;
besluit waarbij de verplichting tot betaling van een geldsom is vastgelegd, mede&#13;
betrekking heeft op bijkomende beslissingen van hetzelfde bestuursorgaan, onder&#13;
meer inzake het verlenen van een uitstel van betaling.34 In het voorliggende wetsvoorstel&#13;
is een dergelijke bepaling niet opgenomen.&#13;
2.10 Artikel 94&#13;
Het voorgestelde artikel 94 regelt de aanmaning tot de betaling van de bestuurlijke&#13;
boete. Na het verstrijken van de aanmaningstermijn heeft het bestuursorgaan de&#13;
bevoegdheid om tot dwanginvordering over te gaan. Kennelijk is dit rechtsgevolg35&#13;
aanleiding om de aanmaning als een besluit aan te merken. Bezwaar en beroep wordt&#13;
hier onmogelijk gemaakt door artikel 94 op de bijlage (zogenaamde negatieve lijst)&#13;
van de Algemene wet bestuursrecht te plaatsen.36&#13;
2.11 Artikel 95&#13;
Het dwangbevel dat in artikel 95 aan de orde komt is eveneens aan te merken als een&#13;
besluit. Ook hier geldt dat bezwaar en beroep wordt uitgesloten door artikel 95 van&#13;
het wetsvoorstel op de negatieve lijst bij de Awb te plaatsen.37&#13;
2.12 Terugmeldingen&#13;
Naast de besluiten die in de voorgestelde wettekst voorkomen en die daarop gebaseerd&#13;
kunnen worden, valt op dat in de voorgestelde regeling geen “terugmeldingen”&#13;
voorkomen die wellicht als besluiten aan te merken zouden zijn. In zijn preadvies&#13;
voor de jaarvergadering van de Vereniging Agrarisch Recht op 7 mei 2004 heeft mr.&#13;
M. Haan aan deze terugmeldingen, naar zijn mening besluiten, aandacht besteed.&#13;
Deze terugmelding zou moeten inhouden dat elk bedrijf op basis van de overgelegde&#13;
grond- en bouwplangegevens van het ministerie bericht ontvangt over de voor dat&#13;
bedrijf geldende gebruiksnormen. Hoewel een terugmelding wel enige (rechts-)zekerheid&#13;
kan verschaffen, zal het praktisch belang daarvan gering zijn. Voor de melding is&#13;
bepalend het bouwplan op 15 mei. De voorjaarsbemesting zal dan vaak al uitgevoerd&#13;
zijn, terwijl een najaarsbemesting vaak niet meer zal plaatsvinden. Een terugmelding&#13;
zal enige tijd vergen, zodat deze vaak te laat zal komen. Bovendien is er, anders dan in&#13;
het huidige systeem, geen mogelijkheid meer om te middelen met andere jaren, hetgeen&#13;
in de memorie van toelichting nog eens is benadrukt.39&#13;
3 Procedures&#13;
Bij de bespreking van de rechtsbeschermingsbepalingen in het wetsvoorstel, moet&#13;
onderscheid worden gemaakt tussen de besluiten tot het opleggen van een bestuurlijke&#13;
boete, op basis van artikel 72, lid 1, sub a, en overige besluiten. Voor de boetebesluiten&#13;
wordt een rechtsgang in twee instanties, met beroep bij de rechtbank en&#13;
hoger beroep bij het College van Beroep voor het bedrijfsleven ingevoerd.40 Voor de&#13;
overige besluiten blijft het huidige beroep in eerste en enige instantie op het College&#13;
van Beroep voor het bedrijfsleven gehandhaafd.41&#13;
Voor alle besluiten geldt dat voorafgaand aan het instellen van beroep tegen een&#13;
besluit bezwaar moet worden gemaakt.42 Dat geldt ook voor de besluiten in de Meststoffenwet.&#13;
Daarbij geldt overigens sinds 1 september 2004 de mogelijkheid om op&#13;
basis van artikel 7:1a Awb, met instemming van het betrokken bestuursorgaan, de&#13;
bezwaarfase over te slaan en rechtstreeks beroep in te stellen. Daartoe zou aanleiding&#13;
kunnen bestaan, wanneer in het kader van de zienswijze, zoals bedoeld in artikel 87&#13;
van het voorstel, blijkt dat de standpunten principieel (blijven) verschillen.&#13;
Voor alle besluiten geldt dat bezwaar en beroep geen schorsende werking hebben.&#13;
Voor boetebesluiten betekent dit dat een boete, tenzij er sprake is van een uitstel van&#13;
betaling, binnen zes weken na verzending van het besluit moet worden betaald,&#13;
ondanks bezwaar of beroep. Wanneer het gaat om relatief kleine bedragen, zal dat&#13;
geen probleem zijn. Het kan echter ook gaan om grote bedragen, waardoor de continuïteit&#13;
van het bedrijf in gevaar komt of betalingsproblemen ontstaan. In die gevallen&#13;
kan een voorlopige voorziening worden getroffen door de voorzieningenrechter van&#13;
de rechtbank bij bezwaar en beroep, dan wel door de president van het College van&#13;
Beroep voor het bedrijfsleven in hoger beroep. Wanneer door een boetebesluit schade&#13;
ontstaat, bijvoorbeeld omdat een noodzakelijke investering moet worden uitgesteld,&#13;
dient de overheid die schade bij vernietiging van het besluit te vergoeden. Om deze&#13;
complicaties bij beide partijen te voorkomen zou het wellicht verstandig zijn te bepalen&#13;
dat een boete eerst hoeft te worden betaald nadat het boetebesluit onherroepelijk&#13;
is geworden.&#13;
Door de werking van de zogenaamde argumentatieve fuik zullen al in de bezwaarfase&#13;
alle gronden aangevoerd moeten worden. De omvang van het geschil wordt hiermee,&#13;
overeenkomstig artikel 8:69 Awb, bepaald door degene die bezwaar maakt en beroep&#13;
instelt. Gronden die in eerste instantie niet zijn aangevoerd, kunnen later niet alsnog&#13;
aan de orde komen. De rechter moet wel ambtshalve de rechtsgronden aanvullen, op&#13;
grond van artikel 8:69, lid 2. Verder dient de rechter ambtshalve te toetsen aan voorschriften&#13;
van openbare orde.43&#13;
Gezien de uitspraken van de Afdeling Bestuursrechtspraak van de Raad van State44&#13;
en de Centrale Raad van Beroep45, zal de argumentatieve fuik ook bij boetebesluiten&#13;
gelden. Daarmee gaat de bestuursrechter – het College van Beroep voor het bedrijfsleven&#13;
zal waarschijnlijk dezelfde insteek kiezen – met een bestraffende sanctie anders&#13;
om dan de strafrechter. Deze hanteert immers het beslismodel van de artikelen 348 en&#13;
349 Wetboek van Strafvordering, waarbij alle relevante feiten en weren aan de orde&#13;
komen, onafhankelijk van het verweer van de verdachte.&#13;
De veel geprezen procedurele waarborgen van het strafrecht zullen, naar verwachting,&#13;
in het bestuursrecht rond de boetebesluiten op basis van de Meststoffenwet niet&#13;
of nauwelijks een rol spelen. In zijn algemeenheid geldt dat artikel 6:22 Awb de&#13;
mogelijkheid biedt vormvoorschriften te passeren, indien blijkt dat de belanghebbende&#13;
daardoor niet is benadeeld. In de uitspraak van 7 augustus 2002,46 heeft de Afdeling&#13;
Bestuursrechtspraak overwogen: “Het opleggen van de bestuurlijke boete is een sanctie&#13;
met een punitief karakter, hetgeen met zich brengt dat aan de bewijsvoering van&#13;
de overtreding en aan de motivering van het sanctiebesluit strenge eisen dienen te&#13;
worden gesteld.” Door de ruime delictsomschrijving waarvoor bij de artikelen 5a en&#13;
5h is gekozen, is de bewijslast van de minister minimaal. Bovendien is in het Ontwerp-&#13;
uitvoeringsbesluit Meststoffenwet voor de veehouder een uitvoerige registratieverplichting&#13;
opgenomen. Daarbij is onder meer bepaald dat bepaalde categorieën van&#13;
bedrijven, waaronder de landbouwers die jaarlijks een grotere hoeveelheid dierlijke&#13;
meststoffen produceren dan de in het voorgestelde artikel 5c is opgenomen, jaarlijks&#13;
bepaalde gegevens uit de bedrijfsadministratie verstrekken aan de minister.47 Daarmee&#13;
wordt voor de risicogroepen min of meer de verplichting geschapen het bewijs van de&#13;
eigen overtreding te leveren. Het criterium dat de bestuursrechter aanlegt inzake de&#13;
bewijslast van het bestuur wordt daarmee voor wat betreft de artikelen 5a en 5h van&#13;
het wetsvoorstel tot een dode letter gemaakt.&#13;
Met de bepalingen die in het Ontwerp-Uitvoeringsbesluit Meststoffenwet zijn&#13;
opgenomen komt de vraag op in hoeverre de verplichting om gegevens aan te leveren&#13;
zich verdraagt met het “nemo tenetur”-beginsel. In de memorie van toelichting48&#13;
wordt er van uit gegaan dat van strijd met dit beginsel geen sprake zal zijn. De juistheid&#13;
van dat standpunt zal moeten blijken. Nu het hier gaat om een bij uitstek materieel&#13;
punt zal ik dit verder buiten beschouwing laten.&#13;
Het voorgestelde artikel 88 bevat de cautiebepaling. Kennelijk is bedoeld deze bepaling&#13;
zowel voor de bedenkingenfase, als ook voor de bezwaarschriftfase en de&#13;
beroepsfase te doen gelden, omdat het voorstel, anders dan het voorstel voor de Vierde&#13;
Tranche Awb,49 niet een afzonderlijke cautiebepaling kent voor de beroepsfase.&#13;
Niet geregeld is het gevolg van het achterwege laten van de cautie. Van onrechtmatig&#13;
verkregen bewijs is bij de bestuursrechter alleen sprake “indien het bewijs is verkregen&#13;
op een wijze, die zozeer indruist tegen hetgeen van een behoorlijk handelende&#13;
overheid mag worden verwacht, dat dit gebruik onder alle omstandigheden ontoelaatbaar&#13;
moet worden geacht”.50 Omdat de bestuursrechter de wijze waarop het bewijs&#13;
vergaard is, niet ambtshalve zal toetsen, zal de bewijsgaring waarschijnlijk minder&#13;
aandacht krijgen dan in het strafrecht. De vraag wanneer de cautie moet worden&#13;
gegeven, hangt samen met de overgang van toezicht naar opsporing. Wat betreft de&#13;
naleving van de Meststoffenwet gelden de toezichtsbepalingen van de Wet op de Economische&#13;
Delicten, zoals bijvoorbeeld de verplichting medewerking te verlenen van&#13;
artikel 24a. Volgens de Centrale Raad van Beroep is het zwijgrecht eerst van toepassing&#13;
“als uit de feiten en omstandigheden van het geval de conclusie kan worden&#13;
getrokken dat het uitvoeringsorgaan het voornemen heeft een boete op te leggen”.51&#13;
De bepaling van dat moment, waarop de met een straf gesanctioneerde verplichting&#13;
inlichtingen te verschaffen eindigt en het zwijgrecht van toepassing wordt, zal bijzonder&#13;
lastig zijn. Zeker gezien de verplichtingen om gegevens te verschaffen, zoals&#13;
opgenomen in het Ontwerp-uitvoeringsbesluit Meststoffenwet zal de cautie in de&#13;
praktijk niet veel meer zijn dan een voorschrift dat voor de vorm, ter voldoening aan&#13;
het EVRM, wordt opgenomen.&#13;
Inhoudelijk kunnen in een procedure over een boetebesluit op grond van de Meststoffenwet&#13;
allerlei verweren aan de orde komen. Geschilpunten zouden kunnen zijn&#13;
de oppervlakte van de tot het bedrijf behorende gronden, de indeling van deze gronden&#13;
(al dan niet op de kaarten), de aantallen dieren, de stikstofexcretie en de gehalten&#13;
stikstof en fosfaat in meststoffen. In de memorie van toelichting wordt gesteld dat de&#13;
overheid aannemelijk zal moeten maken dat er sprake is van een overtreding en dat&#13;
die overtreding een bepaalde omvang kent. De agrariër kan echter, volgens de memorie&#13;
van toelichting,52 met alternatieve bewijsstukken komen om aannemelijk te maken dat&#13;
een beroep kan worden gedaan op de strafuitsluitingsgrond van artikel 5b van het&#13;
voorstel. Voor het aannemelijk maken van de overtreding kan de minister beschikken&#13;
over de door de agrariër aangeleverde of bijgehouden gegevens. Die gegevens zijn&#13;
uiterst gedetailleerd, zoals blijkt uit het Ontwerp-Uitvoeringsbesluit Meststoffenwet.&#13;
Nu in dat besluit ook de forfaitaire methoden zijn opgenomen om bijvoorbeeld de&#13;
stikstofexcretie te bepalen (dat voorbeeld wordt in de memorie van toelichting&#13;
genoemd) kan een veehouder alleen zinvol verweer voeren, wanneer aangetoond kan&#13;
worden dat in zijn geval een lagere excretie dan in de forfaits is aangenomen wordt&#13;
gerealiseerd.53 Het voeren van een dergelijk verweer heeft iets van Russische roulette.&#13;
Wanneer de rechter de afwijking van de forfaitaire norm niet volgt, zal de veehouder&#13;
een boete van € 7 per kilogram stikstof moeten betalen. Nu hoeft de bestuursrechter&#13;
wellicht niet altijd op basis van de wettelijk vastgelegde boetebedragen tot de bepaling&#13;
van een straf te komen,54 maar de veehouder in kwestie neemt met zijn principiële&#13;
benadering een aanzienlijk risico op een fikse boete.&#13;
Door de praktische invulling van de registratie- en verantwoordingsverplichtingen&#13;
lijkt de ruimte voor een inhoudelijk verweer beperkt. Bovendien is door de opname&#13;
van de voorgeschreven boetebedragen in de wet, een voorschrift waaraan in beginsel&#13;
ook de rechter gebonden is, de ruimte om een overtreder “met een goed verhaal” het&#13;
voordeel van de twijfel te gunnen ingeperkt ten opzichte van de ruimte die de strafrechter&#13;
nu nog heeft.&#13;
De beslissingen die de bestuursrechter met betrekking tot het ingestelde beroep kan&#13;
nemen, zijn vermeld in artikel 8:70 Awb. De beslissing van de rechter zal er nooit toe&#13;
kunnen leiden dat een hogere boete tot stand komt, dan door de minister was opgelegd.&#13;
55 Gegrondverklaring van het beroep kan er toe leiden dat het besluit op bezwaar&#13;
wordt vernietigd, bijvoorbeeld omdat is besloten in strijd met het evenredigheidsbeginsel.&#13;
56Wordt het beroep gedeeltelijk gegrond verklaard, dan zal de bestuursrechter&#13;
meestal zelf in de zaak voorzien.57 In de memorie van toelichting58 stelt de regering&#13;
dat de bestuursrechter bij de beslissing op het beroep gebonden is aan de wettelijke&#13;
bepalingen, met inbegrip van de bepalingen over de hoogte van de boete. In de praktijk&#13;
blijken bestuursrechters onder verwijzing naar artikel 6 EVRM een volle toetsing&#13;
uit te voeren, waarbij ook de hoogte van de boete aan de orde komt, ook al wordt die&#13;
in een wettelijk voorschrift gefixeerd.59 Bestuursrechters blijken inzake boetebesluiten&#13;
niet volledig ex tunc te toetsen. In de eerste plaats kan een redelijke termijnverweer&#13;
aan de orde zijn, waarbij ook de duur van de beroepsprocedure een rol&#13;
speelt.60 Daarnaast is er ruimte voor het zogenaamde “lex mitior-beginsel” waarbij&#13;
wordt nagegaan of het besluit tot stand is gekomen in overeenstemming met een&#13;
(wettelijke) regeling waarbij is voorzien in een lichtere straf. Dat geldt ook, indien de&#13;
strafverlichting tot stand is gekomen tijdens de beroepsprocedure, niet alleen wanneer&#13;
het gaat om een aanpassing van de wettelijke normen, maar ook bij aanpassing&#13;
van het beleid.61 De jurisprudentie gaat op dit punt verder dan het voorgestelde&#13;
artikel 82, lid 4, waarin alleen wordt verwezen naar artikel 1, lid 2, Wetboek van&#13;
Strafrecht. Een derde punt waarop een toetsing ex nunc mogelijk lijkt, is de financiële&#13;
situatie van de appellant.62 Niet duidelijk is nog of het dan alleen kan gaan over de&#13;
financiële situatie bij de oplegging van de boete, of ook over de situatie ten tijde van&#13;
de behandeling van het beroep.&#13;
Over de procedure na de uitspraak van de bestuursrechter, in het geval een boetebesluit&#13;
geheel of gedeeltelijk wordt gehandhaafd, valt vanuit een bestuursrechtelijk&#13;
oogpunt weinig te zeggen. De boete kan worden geïnd bij dwangbevel, waartegen&#13;
verzet openstaat. Het verzet mondt uit in een civiele procedure, waarin echter inhoudelijke&#13;
aspecten niet meer aan de orde kunnen komen.63&#13;
Voor andere besluiten dan boetebesluiten blijft, zoals hiervoor al aangegeven de&#13;
beroepsprocedure in een instantie bij het College van Beroep voor het bedrijfsleven&#13;
gehandhaafd.&#13;
In een bestuursrechtelijke beschouwing behoort ook de positie van derden aan de&#13;
orde te komen. Derden die als belanghebbenden zijn aan te merken zouden bij een&#13;
aantal besluiten in het kader van de voorgestelde bepalingen een rol kunnen spelen.&#13;
Daarbij denk ik in de eerste plaats aan de besluiten op grond van de artikelen 5c, lid 2,&#13;
en 5e, sub 5, wanneer althans voor een vergunningensysteem wordt gekozen. Derden&#13;
zouden zich verder nadrukkelijk met de handhaving kunnen bemoeien op basis van&#13;
de bestuursdwangbepaling van artikel 71. De beslissing van de minister op een verzoek&#13;
om handhaving is, voor zover dit verzoek afkomstig is van een belanghebbende&#13;
derde, een besluit. De beslissing op het handhavingsverzoek kan dan ook het onderwerp&#13;
van een procedure worden. Kijkend naar het systeem van het wetsvoorstel ligt&#13;
een verzoek van een belanghebbende derde tot het opleggen van een bestuurlijke&#13;
boete niet voor de hand. Zo’n verzoek is echter niet uitgesloten. In de jurisprudentie&#13;
is een voorbeeld te vinden in het mededingingsrecht, waarbij de rechtbank Rotterdam&#13;
oordeelde over een op verzoek van een concurrent opgelegde bestuurlijke boete.64 In&#13;
deze zaak werden de concurrenten die om een boete hadden gevraagd aangemerkt als&#13;
partijen met een procesbelang. Zij hadden een persoonlijk belang bij een handhavend&#13;
optreden, niet bij de hoogte van de boete. Dat zou alleen anders kunnen zijn wanneer&#13;
een dermate lage boete wordt opgelegd, dat in feite niet van een handhavend optreden&#13;
kan worden gesproken.65&#13;
Een bijzondere complicatie, wat betreft de positie van derden, kan voortvloeien uit&#13;
een klachtprocedure op basis van artikel 12 Wetboek van Strafvordering. De jurisprudentie&#13;
levert een voorbeeld, waarbij het ging om een overtreding van de Arbeidsomstandighedenwet.&#13;
66 Een ongeval met dodelijke afloop was voor nabestaanden reden&#13;
om strafrechtelijke vervolging te vragen, terwijl de overtreding door middel van een&#13;
bestuurlijke boete was afgedaan. Na een artikel 12 Sv-procedure werd alsnog strafrechtelijk&#13;
vervolgd. De Afdeling Bestuursrechtspraak oordeelde dat de werkgever, die&#13;
zowel bestuurlijk werd beboet als strafrechtelijk vervolgd, deze gang van zaken&#13;
moest accepteren. Met betrekking tot de samenloop van bestuursrechtelijke en strafrechtelijke&#13;
sancties kent de Arbeidsomstandighedenwet, net als de Meststoffenwet in&#13;
het voorliggende wetsvoorstel, het zogenaamde B-stelsel.67 Dat wil zeggen dat in&#13;
beginsel zowel strafrechtelijke als bestuursrechtelijke sanctionering mogelijk is, maar&#13;
niet gelijktijdig.68 Indien een bestuursrechtelijke sanctie wordt toegepast, terwijl in&#13;
het concrete geval een strafrechtelijke sanctie aangewezen was, bestaat de kans dat in&#13;
een artikel 12 Sv-procedure alsnog strafrechtelijke vervolging wordt bevolen.69 In&#13;
hoeverre complicaties van deze orde zich in de agrarische praktijk zullen voordoen&#13;
valt te bezien. Het leek mij van belang het kader te schetsen.&#13;
4 Rol burgerlijke rechter&#13;
Na de beschouwing over de bestuursrechtelijke procedures kan nog een woord worden&#13;
gewijd aan de rol die de burgerlijke rechter als restrechter in de gewijzigde Meststoffenwet&#13;
zou kunnen spelen. Op voorhand lijkt er voor de burgerlijke rechter weinig&#13;
werk te zijn. Niet uitgesloten is dat uitvoeringsbesluiten, algemeen verbindende&#13;
voorschriften, waartegen geen bezwaar en beroep openstaat, het onderwerp van een&#13;
procedure worden. Zo zouden veehouders zich wellicht kunnen verzetten tegen&#13;
voorschriften voor de berekening van de stikstofexcretie, omdat de forfaitaire regels&#13;
aan hun situatie geen recht doen. Zij kunnen die regels uiteraard in de bestuursrechtelijke&#13;
procedure rond het boetebesluit aanvechten. Die benadering brengt risico’s met&#13;
zich mee. In zo’n geval zou er ruimte kunnen zijn voor een procedure bij de burgerlijke&#13;
(kort geding-)rechter.70 Denkbaar is ook dat een regeling op grond van het voorgestelde&#13;
artikel 5e, lid 5, eveneens een algemeen verbindend voorschrift, door een&#13;
milieuorganisatie wordt bestreden, omdat daarmee een te grote milieubelasting toegestaan&#13;
zou worden.&#13;
5 Afsluiting&#13;
De voorgestelde regeling bevat een aantal besluiten, althans bepalingen waaruit&#13;
besluiten kunnen voortkomen. In de praktijk zal de meeste aandacht uitgaan naar de&#13;
boetebesluiten, waarbij een aantal van de andere besluiten, in het kader van de toetsing&#13;
van het boetebesluit, aan de orde kan komen. Handhaving door middel van het&#13;
bestuursrecht lijkt minder waarborgen te bieden dan handhaving door middel van het&#13;
strafrecht. De strafbepalingen zijn geformuleerd in de vorm van een algemeen verbod&#13;
met een schulduitsluitingsmogelijkheid. De bewijslast komt daardoor terecht bij de&#13;
burger. Daarbij komt dat de bewijspositie van de overheid, door de verplichtingen op&#13;
grond van de uitvoeringsregelgeving bijzonder wordt vergemakkelijkt. De bestuursrechtelijke&#13;
procedure kent zijn beperkingen. Een strafrechtelijke procedure, met een&#13;
rechter die zijn beoordelingsruimte niet beperkt ziet tot de aangevoerde gronden, zou&#13;
daar toch de voorkeur verdienen. De bestuurlijke boete is in deze regeling ook niet&#13;
geïndiceerd, kijkend naar de criteria in de toelichting bij het wetsvoorstel Vierde&#13;
Tranche Awb.71 Op grond van de uitspraak van het Hof van Justitie, waarbij het&#13;
Minas-systeem gewogen en te licht bevonden werd, is een andere regeling dan in het&#13;
wetsvoorstel is opgenomen moeilijk denkbaar. Handhaving door middel van het&#13;
bestuursrecht is echter niet de meest aangewezen weg.&#13;
</content><legacyfootnotes>* Bewerkte tekst van een inleiding, gehouden tijdens de Studiedag Nieuw Mestbeleid van het Instituut&#13;
voor Agrarisch Recht op 15 april 2005.&#13;
** Mr. B. Nijman is advocaat bij A&amp;S Advocaten in Wageningen.&#13;
1. HvJEG 2 oktober 2003, zaak C-322/00, Agr.r. 2003/5183, m.nt. Bruil.&#13;
2. Richtlijn 91/676/EEG van 12 december 1991, PbEG L 375.&#13;
3. Overeenkomstig Bijlage III bij de Nitraatrichtlijn.&#13;
4. Zie Hoofdstuk IV Meststoffenwet.&#13;
5. Besluit van 9 september 2004, Stb. 473.&#13;
6. TK 2004-2005, 29 930, nr. 2.&#13;
7. Het mededingingsrecht, het telecommunicatierecht, het arbeidsomstandighedenrecht, de warenwetgeving&#13;
en in het fiscale recht, daar aangeduid als boete.&#13;
8. Bijvoorbeeld: ‘De bestuurlijke boete: een koekoeksei in het bestuursprocesrecht?’ C.L.G.F.H. Albers en&#13;
R.J.N. Schlössels in NTB 2002/7.&#13;
9. De schriftelijke bijdrage van H.J.B. Sackers zal verschijnen in een latere aflevering van het tijdschrift.&#13;
10. Op 12 april 2005 zond de minister van LNV het ontwerp-Uitvoeringsbesluit Meststoffenwet met een&#13;
Nota van toelichting aan de Tweede Kamer. De stukken zijn te raadplegen op de internetsite van het&#13;
ministerie van LNV.&#13;
11. ABRvS 18 juni 1998, AB 1999/116.&#13;
12. Bijvoorbeeld CBb 11 september 1992, AB 1993/65.&#13;
13. Bijvoorbeeld CBb 1 juni 1999, Agr.r. 1999/4972.&#13;
14. CBb 19 juni 2001, Agr.r. 2001/5081.&#13;
15. Zie M. Haan, ‘De knuppel in het hoenderhok (varkenskot). Overzicht 5 jaar CBB-jurisprudentie over&#13;
varkens- en pluimveerechten’, Agr.r. 2003, p. 404 e.v.&#13;
16. Voor een overzicht verwijs ik naar Van Buuren en Borman 2003 (T &amp; C Awb) aant. 2, onderdeel e, bij&#13;
artikel 1:3.&#13;
17. Artikel 5d, lid 2, en artikel 5e, lid 4.&#13;
18. Volgens de internetsite van het Ministerie van LNV kon tot 1 juli 2005 op deze ontwerpen gereageerd&#13;
worden.&#13;
19. TK 2004-2005, 29 930, nr. 3, p. 34.&#13;
20. Besluit van 27 november 2001, Stb. 2001, 579.&#13;
21. LJN AE 7398.&#13;
22. Onderdeel 3.3.2, onder d.&#13;
23. Besluit van 1 december 1997, Stb. 601, gewijzigd bij Besluit van 23 juli 2001, Stb. 479.&#13;
24. Op basis van het protocol dat is gepubliceerd op de website van het ministerie van LNV.&#13;
25. Zou de minister dat niet doen en de landbouwer niet tegen het besluit opkomen, dan wordt het boetebesluit&#13;
onaantastbaar. Hoewel een situatie als deze zich waarschijnlijk niet zal voordoen zullen critici&#13;
van de bestuurlijke boete hierin een voorbeeld zien van het risico dat het ontbreken van een rechterlijke&#13;
toetsing, anders dan op initiatief van de justitiabele, met zich brengt.&#13;
26. Hoofdstuk VII, titel 5 en titel 6, Landinrichtingswet.&#13;
27. Hoofdstuk 3, titel 6, afdeling 4 en afdeling 5, § 3, Reconstructiewet concentratiegebieden.&#13;
28. Zie de brief van de staatssecretaris van VROM aan de voorzitter van de Tweede Kamer d.d. 11 april&#13;
2005, kenmerk BWL/2005 034 369, waaruit blijkt dat het verzoek op 8 april 2005 is ingediend.&#13;
29. CBb 1 juni 1999, Agr.r. 1999/4972.&#13;
30. TK 2004-2005, 29 930, nr. 3, p. 26.&#13;
31. Voor de tot het bedrijf behorende oppervlakte landbouwgrond is de situatie op 15 mei bepalend (art. 23&#13;
Ontwerp-Uitvoeringsbesluit Meststoffenwet).&#13;
32. ABRvS 7 juli 1998, AB 1999/425.&#13;
33. TK 2004-2005, 29 930, nr. 3, p. 70.&#13;
34. TK 2003-2004, 29 702, nr. 2, artikel 4.4.5.1.&#13;
35. Dit argument om de aanmaning als een besluit aan te merken wordt in de memorie van toelichting bij&#13;
het wetsvoorstel niet genoemd, wel in de memorie van toelichting bij het wetsvoorstel Vierde Tranche&#13;
Awb, p. 58, bij artikel 4.4.4.1.1.&#13;
36. Artikel II wetsvoorstel.&#13;
37. Artikel II wetsvoorstel.&#13;
38. Agr.r. 2004, p. 232, onderdeel 4.1.2.2.&#13;
39. TK 2004-2005, 29 930, nr. 3, p. 22.&#13;
40. Daartoe wordt, door artikel III van het wetsvoorstel, aan de bijlage van de Wet bestuursrechtspraak&#13;
bedrijfsorganisatie een verwijzing naar artikel 73, eerste lid, Meststoffenwet toegevoegd.&#13;
41. Artikel 62 Meststoffenwet in verband met artikel artikel 18, lid 3, Wet bestuursrechtspraak bedrijfsorganisatie.&#13;
42. Artikel 7:1 Awb.&#13;
43. Voor een overzicht van de jurisprudentie op dit punt zie de noot bij de uitspraak van de CRvB 7 september&#13;
2004, JB 2004/378.&#13;
44. 2 juni 2004, AB 2004/340.&#13;
45. 18 maart 2004, JB 2004/192.&#13;
46. AB 2003/176. Dezelfde overweging is te vinden in de uitspraak van 15 februari 2001, AB 2001/194.&#13;
47. Artikel 35 Ontwerp-uitvoeringsbesluit Meststoffenwet.&#13;
48. P. 71 en 72.&#13;
49. Artikel 8:28a.&#13;
50. ABRvS 4 februari 2000, JB 2000/72.&#13;
51. CRvB 18 februari 2003, AB 2003/396.&#13;
52. P. 70.&#13;
53. Zoals bijvoorbeeld bleek bij een onderzoek op een aantal melkveebedrijven in Friesland, Agrarisch Dagblad&#13;
donderdag 10 februari 2005.&#13;
54. Bijvoorbeeld Rb. Rotterdam 16 januari 2004, AB 2004/83 en CBb 29 april 2004, AB 2004/317.&#13;
55. Dit vloeit voort uit het verbod van “reformatio in peius” dat wordt afgeleid uit artikel 8:69 Awb.&#13;
56. Bijvoorbeeld in ABRvS 17 april 2002, LJN AE1625.&#13;
57. Dat is ook het uitgangspunt van het in de Vierde Tranche Awb voorgestelde artikel 8:72a.&#13;
58. P. 127.&#13;
59. Rb. Rotterdam 16 januari 2994, AB 2004/83 en CBb 29 april 2004, AB 2004/317. Zie ook VAR-commissie&#13;
Rechtsbescherming – De toekomst van de rechtsbescherming tegen de overheid, Den Haag 2004,&#13;
p. 137/138.&#13;
60. ABRvS 19 november 2003, AB 2004/27, en de in de daarbij opgenomen noot genoemde jurisprudentie.&#13;
61. Rb. Rotterdam 26 november 2002, AB 2003/385.&#13;
62. CBb 29 april 2004, AB 2004/317.&#13;
63. HR 8 november 2002, NJ 2002/613.&#13;
64. Rb. Rotterdam 26 november 2002, AB 2003/385.&#13;
65. Zie de noot bij de uitspraak in de AB.&#13;
66. ABRvS 10 september 2003, AB 2004/324.&#13;
67. Voor het onderscheid tussen A- en B-stelsel, zie de memorie van toelichting bij het wetsvoorstel Vierde&#13;
Tranche Awb, TK, 2003/2004, 29 702, nr. 3, hoofdstuk V, onderdeel 2.&#13;
68. Een uitvloeisel van het “una via”-beginsel, zoals onder meer verwoord in het voorgestelde artikel 76 en&#13;
artikel 67o Algemene wet inzake rijksbelastingen.&#13;
69. Opvallend is dat de Afdeling in deze zaak weigerde ex nunc te toetsen, waar de rechtbank het boetebesluit,&#13;
gezien de strafrechtelijke vervolging, in strijd met artikel 3:2 Awb achtte. De oplossing in een&#13;
zaak als deze zal zijn dat de strafrechter rekening houdt met de al betaalde boete.&#13;
70. HR 11 oktober 1996, NJ 1997/165 (Leenders/gemeente Ubbergen).&#13;
71. TK 2003-2004, 29 702, nr. 3, hoofdstuk V, onderdeel 1.</legacyfootnotes><footnotes><footnote/></footnotes><auteurs>mr. B. Nijman</auteurs><published>2005-07-01 00:00:00</published><modified>2005-07-01 00:00:00</modified><editiondate>2005-07-01</editiondate><htmlpath>https://denhollander.info/artikel/4384</htmlpath></article>
</articles></edition>