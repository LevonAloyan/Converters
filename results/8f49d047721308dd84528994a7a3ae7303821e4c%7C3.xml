<edition><articles><article><jaar>1994</jaar><naam>Tijdschrift voor Agrarisch Recht</naam><uitgave>9</uitgave><aflevering>9</aflevering><searchword>TvAR 9/1994</searchword><id>6054</id><udhid>UDH:TvAR/6054</udhid><titel>Landbouwarbitrage. Preadvies voor de Vereniging voor Agrarisch Recht</titel><searchwords><searchword>TvAR 9/1994</searchword><searchword>UDH:TvAR/6054</searchword></searchwords><attachments><attachment><name>1994_nr 9_Artikel_Snijders.pdf</name><extention>pdf</extention><url>https://denhollander.info/download/5863/ci</url></attachment></attachments><inleiding>1. INLEIDING&#13;
Op de meest uiteenlopende terreinen binnen de landbouw zijn arbitragecommissies actief.&#13;
Alleen al het aantal vaste commissies - welke commissies hun bevoegdheid plegen te&#13;
ontlenen aan algemene voorwaarden - is nauwelijks vast te stellen.1 Sommige van deze&#13;
commissies doen slechts enkele uitspraken per jaar, bij enkele scheidsgerechten daarentegen&#13;
loopt het aantal jaarlijks gewezen vonnissen in de tientallen.2&#13;
Naast de arbitrage door vaste commissies staat de zogenaamde partij-arbitrage, waarbij&#13;
partijen - hetzij vóór, hetzij na het rijzen van een geschil - zijn overeengekomen dat elk&#13;
van hen een arbiter aanwijst, terwijl de voorzitter wordt aangezocht door ofwel beide aldus&#13;
benoemde scheidslieden ofwel een derde. Partij-arbitrage kan haar basis eveneens&#13;
ontlenen aan algemene voorwaarden; vaak is dat echter niet het geval.3 In het navolgende&#13;
zal ik mij op de arbitrage door vaste commissies concentreren; de partij-arbitrage blijft&#13;
goeddeels buiten beschouwing, aangezien deze zich - met name indien zij niet voortvloeit&#13;
uit algemene voorwaarden - (nog) meer dan de rechtspraak door vaste commissies aan&#13;
het blikveld onttrekt en het bijgevolg (nog) moeilijker is dienaangaande min of meer algemene&#13;
conclusies te trekken.4 In hoeverre biedt de gang naar arbiters voordelen boven de procedure bij de burgerlijke&#13;
rechter? En in hoeverre is de arbitrale procedure aan beperkingen onderhevig die voor de&#13;
procedure bij de burgerlijke rechter niet gelden? Het zijn onder meer deze vragen die ik in&#13;
dit preadvies zal bespreken.5&#13;
Het is niet eenvoudig om een overzicht te krijgen over wat er in het kader van de landbouwarbitrage&#13;
binnen Nederland allemaal bestaat en gebeurt. Het aantal commissies is&#13;
groot; de secretariaten zijn over vele, niet altijd gemakkelijk te achterhalen, adressen verspreid.&#13;
Uitspraken zijn voor leden van de betrokken sector, laat staan voor de 'buitenwereld',&#13;
niet steeds toegankelijk, aangezien deze niet in alle gevallen worden gepubliceerd.6&#13;
In het navolgende zal ik tevens ingaan op de vraag hoe een en ander verbeterd zou kunnen&#13;
worden.&#13;
In dit preadvies zullen overigens tal van aspecten aan de orde komen die binnen de&#13;
landbouw niet anders ligggen dan in andere sectoren. Enkele van de hierna gebruikte&#13;
voorbeelden zijn dan ook aan het niet-agrarische ontleend. Het agrarisch-rechtelijke karakter&#13;
van de problematiek is beperkt. Dit neemt niet weg dat het meer dan de moeite&#13;
waard is om de problematiek eens vanuit de landbouw te belichten en in het bijzonder&#13;
voor de landbouwarbitrage tot enkele conclusies te komen.&#13;
Waar ik spreek over landbouwarbitrage doel ik overigens slechts op die procedures&#13;
waarbij een agrariër (veehouder, akkerbouwer, planten- of boomkweker etc), als zodanig&#13;
partij is. De algemene voorwaarden waaraan de arbitragecommissies hun bevoegdheid&#13;
ontlenen, kunnen worden ingedeeld in onder andere handelsvoorwaarden, (contract)&#13;
teeltvoorwaarden, aannemingsvoorwaarden en werkvoorwaarden. Een bijzondere&#13;
categorie vormt de arbitrage in het kader van de suikerquotering, welke haar basis vindt in&#13;
de elkaar jaarlijks opvolgende suikersystemen.7</inleiding><content>2. VOORDELEN VAN ARBITRAGE&#13;
Voordelen van arbitrage ten opzichte van overheidsrechtspraak kunnen zich mijns inziens&#13;
met name op drie vlakken manifesteren: de duur van de procedure, de aan de procedure&#13;
verbonden kosten en de specifieke deskundigheid van de leden van de scheidsgerechten.&#13;
Of een procedure bij een scheidsgerecht sneller verloopt en goedkoper uitvalt, hangt wel&#13;
af van de omstandigheden; waar in theorie van voordelen sprake zou moeten zijn, kunnen&#13;
zich in de praktijk juist nadelen blijken voor te doen. Dat zowel de duur als de kosten van de procedure bij een scheidsgerecht beperkt kunnen blijven, hangt overigens samen met het&#13;
derde denkbare voordeel, de specifieke deskundigheid.8&#13;
2.1. De met een procedure gemoeide tijd&#13;
Het staat niet bij voorbaat vast dat de procedure bij arbiters sneller verloopt dan die bij de&#13;
burgerlijke rechter. Dit is met name gevolg van het feit dat partijen hun standpunten in&#13;
beide gevallen uiteen plegen te zetten door het nemen van conclusies c.q. memories. En&#13;
tussen het nemen van de te onderscheiden stukken verlopen steeds de nodige weken zo&#13;
niet maanden; uitgangspunt is dat de partij die aan het woord is één of meer uitstellen kan&#13;
verkrijgen, vaak totdat ofwel de wederpartij, ofwel de secretaris ambtshalve, hier een&#13;
stokje voor steekt. Soms worden ingevolge het arbitrage-reglement bepaalde regels gehanteerd&#13;
waarmee het voorkomen van onnodige vertragingen wordt beoogd, maar deze&#13;
regels kunnen in de praktijk averechts blijken uit te werken.9 De voor het concipiëren van&#13;
een vonnis benodigde tijd kan - in verband met werkachterstanden binnen de rechterlijke&#13;
macht - in geval van arbitrage korter zijn, maar ook dat is uiteraard niet per definitie het&#13;
geval.&#13;
Tijdwinst kan echter andere oorzaken hebben. In de eerste plaats pleegt van elke arbitrale&#13;
procedure een mondelinge behandeling deel uit te maken. Dit kan op zichzelf al tot&#13;
gevolg hebben dat er minder behoefte bestaat aan het nemen van re- en dupliek. Minstens&#13;
even belangrijk is dat de partij die er rekening mee houdt dat haar wel eens bewijs van&#13;
haar stellingen kan worden opgedragen eventuele getuigen - na voorafgaande mededeling&#13;
aan de secretaris en de wederpartij - al direct naar de behandeling kan meenemen en ter&#13;
zitting kan laten horen. Een afzonderlijk te houden enquête is evenmin als het bij tussenvonnis&#13;
gelasten hiervan noodzakelijk, hetgeen weken zo niet maanden kan schelen.10&#13;
Bovendien zijn arbiters - buiten de voorzitter, die normaal gesproken de hoedanigheid&#13;
van meester in de rechten dient te bezitten - in het algemeen benoemd vanwege hun specifieke&#13;
deskundigheid wat betreft met name de technische aspecten van het voorgelegde geschil.11 Het samenbrengen van de vereiste deskundigheid levert veelal tijdwinst op, omdat&#13;
zelden rapportages van externe deskundigen noodzakelijk zijn. De arbitragecommissie kan&#13;
- aangenomen dat aan contra-enquête dan wel verdere bewijslevering geen behoefte&#13;
bestaat - na de mondelinge behandeling in het algemeen direct eindvonnis wijzen.12 De&#13;
aldus behaalde tijdwinst kan zeer aanzienlijk zijn, daar niet alleen het zoeken van deskundigen&#13;
en het concipiëren van hun rapportages tijd vergt, maar nadat dergelijke berichten&#13;
zijn uitgebracht ook partijen nog eens de gelegenheid moeten hebben er bij akte of conclusie&#13;
inhoudelijk op te reageren. Vervolgens moet (opnieuw) vonnis worden gewezen.&#13;
Wat betreft de duur dient nog te worden opgemerkt dat arbitrage in de meeste gevallen&#13;
slechts in één instantie plaatsvindt. Ingevolge art. 1050 Rv is hoger beroep weliswaar mogelijk,&#13;
maar moeten partijen daarin dan wel bij overeenkomst hebben voorzien. Binnen de&#13;
landbouwarbitrage komt het zelden voor dat appèl wordt overeengekomen.13&#13;
2.2. De kosten van een procedure&#13;
De aan een arbitrageprocedure verbonden kosten kunnen lager uitvallen dan de kosten&#13;
van een procedure bij een overheidsrechter, maar ook dat staat niet bij voorbaat vast.&#13;
In theorie kan arbitrage goedkoper zijn omdat partijen ongeacht de aard en het bedrag&#13;
van de vordering in persoon voor het scheidsgerecht kunnen verschijnen; vertegenwoordiging&#13;
en bijstand door een gemachtigde is toegestaan maar niet verplicht (art. 1038 Rv).&#13;
Gebruikelijk is echter dat men wel degelijk bij gemachtigde procedeert. Vaak is dat gelet&#13;
op de omvang van de wederzijdse belangen en de ingewikkeldheid van de materie ook&#13;
niet meer dan verstandig. Wie een advocaat in de arm neemt, zal hem aan salaris eenzelfde&#13;
bedrag verschuldigd zijn als in het geval dat de procedure ten overstaan van de burgerlijke&#13;
rechter was gevoerd. Het feit dat ook anderen dan advocaten als gemachtigde kunnen&#13;
optreden kan een besparing opleveren.&#13;
Procureurstelling is uiteraard niet aan de orde, zodat de hieraan verbonden kosten niet&#13;
gemaakt behoeven te worden. Het laatste geldt eveneens voor de kosten van een eventuele&#13;
rolgemachtigde bij het kantongerecht. Aangezien de zaak niet bij dagvaarding aanhangig wordt gemaakt kunnen voorts de kosten verbonden aan het uitbrengen van een exploit&#13;
achterwege blijven.&#13;
Bij arbitraal eindvonnis pleegt een kostenveroordeling te worden uitgesproken. Het ligt&#13;
voor de hand dat de in het ongelijk gestelde partij in de kosten van de procedure wordt&#13;
verwezen, terwijl de kosten onder omstandigheden kunnen worden gecompenseerd.14&#13;
Voor zover de hoogte van de veroordeling wat betreft het salaris van de gemachtigde&#13;
wordt vastgesteld aan de hand van het liquidatietarief kantongerechten c.q. rechtbanken&#13;
en hoven bestaat er op dit punt geen verschil tussen de ene en de andere procedure.&#13;
Het verschil zit hem voor een belangrijk deel in een geheel ander aspect: de salarissen&#13;
(en de bijkomende kosten) van de arbiters en de secretaris van het scheidsgerecht. Deze&#13;
komen in het algemeen integraal voor rekening van partijen, in feite dus voor de partij die&#13;
uiteindelijk in het ongelijk wordt gesteld.15 Vaak wordt het salaris van voorzitter en secretaris&#13;
op basis van een uurtarief berekend. Soms geldt voor de 'leden' hetzelfde; in andere&#13;
gevallen ontvangen zij een vaste vergoeding per zaak. Het spreekt voor zichzelf dat de op&#13;
basis van een uurtarief berekende salarissen in gecompliceerde procedures tot in de vele&#13;
duizenden guldens kunnen oplopen.16&#13;
Hoe verhoudt dit zich nu tot de kosten van een procedure bij de burgerlijke rechter?&#13;
Het is duidelijk dat de salarissen van rechters en griffiepersoneel niet door partijen behoeven&#13;
te worden voldaan. Wel dient griffierecht te worden betaald. De hoogte hiervan is de laatste jaren sterk toegenomen.17 Als gevolg hiervan kunnen de kosten van een dergelijke&#13;
procedure eveneens fors oplopen, met name indien in meerdere instanties wordt geprocedeerd.&#13;
Hierbij dient te worden bedacht dat degene die in het ongelijk wordt gesteld in het&#13;
algemeen mede zal worden veroordeeld om het door de wederpartij voorgeschoten griffierecht&#13;
te vergoeden.&#13;
Uit de mij ter beschikking staande gegevens kan worden opgemaakt dat de kosten van&#13;
de binnen de landbouw werkzame vaste arbitragecommissies tot dusverre zelden een bedrag&#13;
van ƒ 10 000 overschrijden. Een enkele uitschieter naar boven - kennelijk gevolg&#13;
van de bewerkelijkheid van het betrokken dossier - komt voor. Bedragen van rond de&#13;
ƒ 5000 zijn echter meer gebruikelijk. In een procedure bij een rechtbank zouden eiser en&#13;
gedaagde laatstgenoemd bedrag tezamen aan griffierecht verschuldigd zijn indien de gevorderde&#13;
hoofdsom een bedrag van circa ƒ 135 000 overschrijdt. De binnen de landbouwarbitrage&#13;
gevorderde bedragen liggen veelal op een lager niveau. Dit zou dan ook tot&#13;
de conclusie kunnen leiden dat de landbouwarbitrage 'dus' duurder is dan rechtspraak&#13;
door de overheidsrechter.&#13;
Deze conclusie is dan echter te snel getrokken; het geschetste beeld is niet compleet,&#13;
zodat een vergelijking op basis van deze gegevens niet kan worden gemaakt. Ook in het&#13;
onderhavige verband dient namelijk acht te worden geslagen op de binnen een arbitragecommissie&#13;
verenigde deskundigheid, in verband waarmee het benoemen van externe deskundigen&#13;
vaak achterwege kan blijven.18 Het zijn mede de met het concipiëren van&#13;
deskundigenrapportages gemoeide kosten die het procederen in geschillen met technische&#13;
aspecten duur maken. De ervaring leert dat deze kosten vele duizenden, zo niet tienduizenden&#13;
guldens kunnen bedragen. Een vergelijking van de financiële lasten van een arbitrale&#13;
procedure met die verbonden aan een procedure ten overstaan van de burgerlijke&#13;
rechter kan in de praktijk in het voordeel van de arbitrage uitvallen doordat de onderhavige&#13;
kosten kunnen worden uitgespaard, zonder tekort te doen aan de wederzijdse belangen&#13;
van partijen om juist die technische aspecten op een verantwoorde wijze te beoordelen.&#13;
Met het voorgaande is nog niet alles gezegd. In de eerste plaats moet ook hier worden&#13;
bedacht dat in arbitrage in het algemeen geen mogelijkheid van appèl bestaat. Cumulatie&#13;
van kosten in meerdere instanties komt dan ook zelden voor.19 Bovendien moet worden&#13;
gewezen op het feit dat de verhouding tussen de kosten van de procedure enerzijds en de&#13;
gevorderde hoofdsom anderzijds gunstig kan worden beïnvloed door het aantal arbiters in&#13;
geval van vorderingen met een geringe omvang te beperken, met name in die zin dat de voorzitter als alleensprekend arbiter kan optreden.20 Soms staat tegen uitspraken van de&#13;
voorzitter vervolgens wel weer beroep open op het voltallige scheidsgerecht.21&#13;
2.3. De deskundigheid van arbiters&#13;
Het staat niet bij voorbaat vast dat arbitrage altijd sneller zal gaan en altijd goedkoper zal&#13;
zijn dan overheidsrechtspraak. Met name in geval van geldvorderingen met een betrekkelijk&#13;
geringe omvang kan de verhouding tussen mogelijke kosten en baten zoek zijn.22 Dit&#13;
neemt echter niet weg dat binnen de agrarische sector arbitrage in veel gevallen een voorkeur&#13;
boven overheidsrechtspraak geniet. In dit verband dient op de deskundigheid van arbiters&#13;
als op zichzelf staand voordeel te worden gewezen. De landbouw kent een grote&#13;
variëteit aan mogelijke geschillen. Dit vereist een groot potentieel aan geschilbeslechters&#13;
die deze op hun technische merites kunnen beoordelen en zonodig voldoende op de hoogte&#13;
zijn van binnen de betrokken branche bestaande gebruiken. Arbitrage biedt bij uitstek&#13;
mogelijkheden om een geschil te laten beslechten door een college waarin de noodzakelijk&#13;
juridische kennis en de vereiste specifieke kennis van technische aspecten, branchegebruiken&#13;
en dergelijke zijn verenigd.&#13;
Een mooi voorbeeld van het bij elkaar brengen van de nodige deskundigheden vormt&#13;
de arbitrage ingevolge de Algemene Handelsvoorwaarden Landbouwwerktuigen en -uitrustingen&#13;
1992 (AHL 1992). Geschillen kunnen betrekking hebben op een gekochte trekker,&#13;
op een graan- of mestsilo, maar evengoed op een inrichting voor een melkstal,&#13;
inclusief de daartoe behorende computerapparatuur. De voorwaarden zijn vastgesteld in&#13;
overleg tussen enerzijds organisaties uit de wereld van de landbouwmechanisatie23 en anderzijds&#13;
het Landbouwschap. Ingevolge art. 1 van het betreffende arbitragereglement beschikt&#13;
de secretaris over een lijst met door die organisaties en een lijst met door het&#13;
Landbouwschap benoemde personen die als arbiters kunnen fungeren. De voorzitter is&#13;
een op die post door organisaties en Landbouwschap benoemd jurist. Zodra een geschil is aangemeld maakt de secretaris voor de twee arbiters die naast de&#13;
voorzitter van de commissie deel zullen uitmaken een keuze uit elk der lijsten, afhankelijk&#13;
van de aard van het werktuig of de uitrusting; de beoordeling van een vordering tot schadevergoeding&#13;
tegen een leverancier van een melkmachine in verband met het na de aanleg&#13;
uitbreken van mastitis op het betrokken bedrijf vereist nu eenmaal andere deskundigheden&#13;
dan een geschil over de kwaliteit van een bietenrooier. In het eerste geval is het nodig te&#13;
kunnen beschikken over arbiters die de verschillende typen melkmachines van binnen en&#13;
van buiten kennen, die in staat zijn om door de melkfabriek verschafte gegevens over celgetallen&#13;
van de geleverde melk te interpreteren en die kunnen beoordelen of de tijdens het&#13;
melken op het betrokken bedrijf in acht genomen hygiënische maatregelen voldoende&#13;
zijn; in het tweede geval arbiters die met zo'n machine kunnen werken en haar bij wijze&#13;
van spreken uit elkaar kunnen halen om haar vervolgens moeiteloos weer te reconstrueren.&#13;
24&#13;
De suikerarbitrage vereist weer geheel andere deskundigheden. De leden van de commissie&#13;
dienen in de eerste plaats uiteraard terdege op de hoogte te zijn van inhoud en werking&#13;
van het toepasselijke suikersysteem. Bovendien moeten zij ook het nodige weten van&#13;
de bietenteelt en de problemen die zich daarbij kunnen voordoen. Zo worden zij verondersteld&#13;
niet onbekend te zijn met de invloed op het gewas van grondsoort, ontwatering&#13;
en aantastingen door bijvoorbeeld bietencyste-aaltje of Rhysomanie.25&#13;
De leden van de arbitragecommissie als bedoeld in de Algemene Voorwaarden voor de&#13;
Contractteelt van Conservenpeulvruchten moeten onder meer kunnen beoordelen of de&#13;
fieldmanager van een conservenfabriek een teelt overeenkomstig de afspraken heeft begeleid,&#13;
indien het oogsten na enige tijd moet worden gestaakt in verband met het feit dat&#13;
zich tussen het gewas zwarte nachtschade bevindt.26 Arbitrage op grond van de Algemene&#13;
Spuitvoorwaarden heeft soms betrekking op een schade veroorzaakt bij het uitvoeren van&#13;
een bespuiting met rijdend materieel, in een enkel geval betreft het daarentegen de uitvoering&#13;
van vliegtuigbespuitingen boven Oostelijk Flevoland, met alle bijzondere problemen&#13;
van dien.27&#13;
Van een rechter (lees: van een jurist28) kan niet worden verwacht dat hij in staat is&#13;
agrarisch getinte geschillen waarbij technische vragen een rol spelen op al hun merites te&#13;
beoordelen. Juist op dit punt biedt de arbitrage een groot voordeel. De aanwezigheid van&#13;
deskundigen/niet-juristen als leden verhoogt het rendement van de communicatie met (en&#13;
wellicht zelfs tussen) partijen. De leden van het scheidsgerecht spreken dezelfde taal als&#13;
de partijen, terwijl zij tevens de over en weer geponeerde stellingen met betrekking tot&#13;
technische aspecten van het voorgelegde geschil op waarde kunnen schatten. Het spreekt&#13;
voor zichzelf dat dit de kwaliteit van de geschilbeslechting ten goede komt. 3. BEPERKINGEN VAN ARBITRAGE&#13;
Arbitrage kan voordelen bieden, maar kent ook haar beperkingen. In het navolgende besteed&#13;
ik in dit verband in de eerste plaats aandacht aan het feit dat de overeenkomst tot arbitrage&#13;
niet mag leiden tot de vaststelling van rechtsgevolgen welke niet ter vrije bepaling&#13;
van de partijen staan (art. 1020, derde lid, Rv). Vervolgens komt aan de orde dat de mogelijkheden&#13;
tot voeging, tussenkomst en oproeping in vrijwaring worden beperkt door het&#13;
vereiste dat een en ander slechts door het scheidsgerecht kan worden toegelaten indien de&#13;
derde bij schriftelijke overeenkomst met de partijen tot de overeenkomst tot arbitrage is&#13;
toegetreden (art. 1045, derde lid, Rv). Tenslotte besteed ik aandacht aan het feit dat een&#13;
scheidsgerecht slechts onder bijzondere omstandigheden kan worden aangemerkt als&#13;
rechterlijke instantie in de zin van art. 177 EG-Verdrag, zodat arbiters zich slechts met&#13;
prejudiciële vragen tot het Hof van Justitie van de Europese Gemeenschappen kunnen&#13;
wenden indien aan een aantal voorwaarden is voldaan.&#13;
3.1. Rechtsgevolgen niet ter vrije bepaling van partijen&#13;
Arbitrage is in die zin per definitie aan beperkingen onderhevig dat er altijd een overeenkomst&#13;
tot arbitrage - hetzij bij wijze van akte van compromis, hetzij bij wijze van arbitraal&#13;
beding - aan moet zijn voorafgegaan. Een dergelijke overeenkomst is bovendien niet&#13;
in alle geschillen mogelijk. Ingevolge het derde lid van art. 1020 Rv mag de overeenkomst&#13;
tot arbitrage namelijk niet leiden tot de vaststelling van rechtsgevolgen welke niet&#13;
ter vrije bepaling van de partijen staan.29 Binnen het agrarisch recht is laatstbedoelde beperking&#13;
in zoverre van belang dat partijen bij een pachtovereenkomst geen arbitrage kunnen&#13;
overeenkomen, althans niet ten aanzien van onderwerpen waarin de wetgever door&#13;
het opnemen van dwingend rechtelijke bepalingen in de Pachtwet heeft voorzien.30&#13;
De nuancering dat arbitrage over onderwerpen ter zake waarvan geen bepalingen van&#13;
dwingend recht in de Pachtwet zijn opgenomen, wel rechtsgeldig zou kunnen worden&#13;
overeengekomen, kan worden gelezen in een arrest van de Pachtkamer van het Gerechtshof&#13;
te Arnhem d.d. 13 december 1982.31 Verpachtster had in eerste aanleg met succes&#13;
ontbinding van een pachtovereenkomst gevorderd, aangezien de pachter het gepachte&#13;
grasland had gescheurd, met round-up had bespoten en met gier had bemest. In hoger beroep&#13;
stelde de pachter zich onder meer op het standpunt dat de pachtkamer van het kantongerecht&#13;
verpachtster in haar vordering niet-ontvankelijk had moeten verklaren,&#13;
aangezien partijen voor gevallen als het onderhavige een alternatieve procedure waren&#13;
overeengekomen. In art. 5 van het pachtcontract was namelijk het volgende vastgelegd:&#13;
'Bij verschil van mening tussen pachter en verpachtster omtrent het onderhoud, de behandeling&#13;
en de bewerking van het gepachte wordt het oordeel ingeroepen van de Rijkslandof tuinbouwconsulent, in wiens district het gepachte ligt. Aan diens oordeel moeten beide&#13;
partijen zich onderwerpen'.&#13;
De desbetreffende grief werd verworpen met de overweging dat, 'nu ingevolge artikel&#13;
57 van de Pachtwet niet bij overeenkomst kan worden afgeweken van artikel 56 dier Wet,&#13;
de in dit laatste wetsartikel bedoelde vordering tot ontbinding van een pachtovereenkomst&#13;
op grond van nalatigheid van de andere partij in het nakomen van haar verplichtingen bij&#13;
uitsluiting moet worden gericht tot de pachtkamer, zodat terecht het oordeel van de&#13;
Rijksland- of tuinbouwconsulent niet is ingeroepen'.&#13;
De overweging wekt op zijn minst de suggestie dat de pachtkamer verpachtster inderdaad&#13;
in haar vordering niet-ontvankelijk had moeten verklaren ingeval art. 56 van de opsomming&#13;
in art. 57 deel zou hebben uitgemaakt en dus niet van dwingend recht was.&#13;
Indien het arrest aldus gelezen zou mogen worden, staat daarmee overigens nog niet vast&#13;
dat arbitrage in pachtzaken onder bepaalde voorwaarden mogelijk is. In de aangehaalde&#13;
bepaling uit de pachtovereenkomst is geen duidelijke keuze gemaakt tussen arbitrage en&#13;
bindend advies. Daar arbitrage ingevolge art. 1020 Rv (c.q. de artt. 620 e.v. Rv-oud) uitdrukkelijk&#13;
moet worden overeengekomen, is er veel voor te zeggen de bepaling zo op te&#13;
vatten dat bindend advies is bedoeld.32&#13;
Voor het moment is discussie over een en ander nauwelijks van praktisch belang; de&#13;
kern van de Pachtwet is nu eenmaal van dwingend recht, zodat de beslechting van geschillen&#13;
hieromtrent niet in handen van arbiters kan worden gelegd.33 Met de inwerkingtreding&#13;
van de voorgenomen wijziging van de Pachtwet wordt dit echter anders.34 In de&#13;
eerste plaats wordt de opsomming van art. 57 met enkele bepalingen uitgebreid. Belangrijker&#13;
is echter dat het bepaalde in de art. 2, tweede lid, 3-8, 12-15, 18, 19, 36-49a, 54, en&#13;
56a-56i, resp. de art. 3, 4, 5, eerste lid, onderdelen a, c en d, 12-15, 18, 19, eerste t/m vierde&#13;
lid, 36-49a, 54, 56a-56i en 71, eerste lid ingevolge het eerste en het vijfde lid van het&#13;
voorgestelde art. 70f niet van toepassing zijn in een tweetal nader omschreven gevallen&#13;
van bijzondere kortdurende pacht. In die gevallen zou arbitrage met betrekking tot de in&#13;
de opgesomde artikelen geregelde materie mogelijk worden. Het derde lid van art. 1020&#13;
Rv legt daar in ieder geval niets meer aan in de weg, aangezien dan niet langer kan worden&#13;
gezegd dat deze materie niet ter vrije bepaling van partijen staat.&#13;
Tegen de nuancering kan mijns inziens niet worden ingebracht dat art. 128 evenmin als&#13;
art. 56 in art. 57 van de Pachtwet wordt genoemd.35 Blijkens eerstebedoelde bepaling&#13;
neemt de pachtkamer van het kantongerecht kennis van onder meer alle zaken betrekkelijk tot pachtovereenkomsten en overeenkomsten tot wijziging en beëindiging van pachtovereenkomsten.&#13;
Een rechter die niet bevoegd is van dergelijke zaken kennis te nemen is,&#13;
ook al is de exceptie van onbevoegdheid niet opgeworpen, ambtshalve gehouden zich onbevoegd&#13;
te verklaren en de zaak naar de bevoegde rechter te verwijzen. Arbiters zijn aan&#13;
de hierop betrekking hebbende art. 156 e.v. Rv echter niet gebonden.&#13;
Voor een mogelijkheid tot arbitrage in pachtzaken bestaat mijns inziens overigens weinig&#13;
reden. In het voorgaande is gebleken dat arbitrage met name voordelen boven overheidsrechtspraak&#13;
kan bieden daar de noodzakelijke juridische kennis en de vereiste&#13;
specifieke kennis van technische aspecten, branchegebruiken en dergelijke in één college&#13;
kunnen worden samengebracht. Het bijzondere van de pachtrechtspraak is dat hier door&#13;
de benoeming van leden resp. raden ingevolge de art. 116 en 125 Pachtwet dezelfde deskundigheden&#13;
zijn verenigd.36&#13;
3.2. Voeging, tussenkomst en oproeping in vrijwaring&#13;
Met de inwerkingtreding van de huidige wetgeving inzake arbitrage per 1 december 1986&#13;
is het mogelijk geworden dat derden zich in een arbitraal geding voegen, tussenkomen of&#13;
in vrijwaring worden opgeroepen. De desbetreffende regeling is neergelegd in art. 1045&#13;
Rv. Op het eerste gezicht lijkt het of op de onderhavige punten de verschillen tussen de&#13;
procedure bij een scheidsgerecht enerzijds en bij de burgerlijke rechter anderzijds zijn&#13;
weggevallen. Toch wijkt de arbitrage op een belangrijk punt af: ingevolge het derde lid&#13;
van art. 1045 kan de voeging, tussenkomst of vrijwaring - de partijen gehoord - slechts&#13;
door het scheidsgerecht worden toegelaten indien de derde bij schriftelijke overeenkomst&#13;
met de partijen tot de overeenkomst tot arbitrage is toegetreden. De bepaling ligt voor de&#13;
hand - zonder overeenkomst geen arbitrage37 - maar vormt wel een ernstige beperking.&#13;
In geval van voeging en tussenkomst is het de derde die het initiatief neemt; hij wenst&#13;
partij te worden in het arbitraal geding. Partijen - althans één van hen - zitten daar vaak&#13;
niet op te wachten; voeging en tussenkomst kunnen tot complicaties en daarmee samenhangende&#13;
vertragingen aanleiding geven. Het vereiste van toetreding bij schriftelijke&#13;
overeenkomst met partijen zal mijns inziens dan ook tot gevolg hebben dat beide fenomenen&#13;
in de praktijk niet of nauwelijks voorkomen. Uit de landbouwarbitrage zijn mij geen&#13;
gevallen van voeging of tussenkomst bekend.38&#13;
Bij vrijwaring ligt dit enigszins anders. Daar is het één van partijen die een derde bij&#13;
het geding wenst te betrekken. Ook hier geldt weliswaar het vereiste van artikel 1045, lid&#13;
3, maar een afzonderlijke overeenkomst blijkt in de praktijk niet steeds vereist, aangezien&#13;
bijvoorbeeld reeds bij het arbitraal beding ingevolge waarvan partijen zelf aan arbitrage zijn gebonden tevens in de mogelijkheid tot het in vrijwaring oproepen van een derde-betrokkene&#13;
kan zijn voorzien.39&#13;
Het probleem is aan de orde geweest in een procedure bij de Arbitragecommissie Suikersysteem&#13;
1992.40 Verzoekster had in 1965 een hoeve verpacht aan V die deze hoeve -&#13;
tegen de uitdrukkelijke wil van verzoekster - in de loop van de jaren '80 had ingebracht&#13;
in een samenwerkingsverband met K. Met het van kracht worden van het eerste suikersysteem&#13;
werd het met het gepachte samenhangende suikerquotum geregistreerd op één telersnummer,&#13;
ten name van het samenwerkingsverband. Ter gelegenheid van de&#13;
beëindiging van hun samenwerking in 1989 hadden V en K de afspraak gemaakt dat ongeveer&#13;
de helft van het in de loop der jaren opgebouwde suikerquotum naar K zou worden&#13;
overgeschreven. De desbetreffende bieten waren steeds geleverd aan suikerfabrikant A,&#13;
die bereid was gebleken aan de uitvoering van de afspraak mee te werken.&#13;
Als gevolg hiervan kon bij het ten einde komen van de pachtovereenkomst in het najaar&#13;
van 1991 aanmerkelijk minder suikerquotum naar verzoekster worden overgeschreven&#13;
dan zij had verwacht, hetgeen haar eerst duidelijk werd bij haar toewijzing voor het&#13;
jaar 1992. Complicerende factor was dat zij zelf bieten leverde aan suikerfabrikant B. In&#13;
verband hiermee was het nog op de pachtgrond rustende quotum na de beëindiging van de&#13;
pacht door fabrikant A naar fabrikant B overgeboekt; verzoekster had de toewijzing voor&#13;
1992 van 'haar' fabrikant B ontvangen. Ingevolge het Suikersysteem 1992 kwam zij, nadat&#13;
haar bezwaar door B slechts ten dele was toegewezen, tegen de toewijzing in beroep bij&#13;
de arbitragecommissie.&#13;
Als grond voor het beroep voerde verzoekster aan dat de toewijzing veel lager was uitgevallen&#13;
dan het quotum waarop zij aanspraak kon maken, zulks als gevolg van het feit&#13;
dat indertijd ten onrechte aan de tussen V en K gemaakte afspraken uitvoering was gegeven,&#13;
terwijl bovendien slechts V bieten zou hebben geteeld (K zou een pluimveehouderij&#13;
hebben geëxploiteerd). De teelt zou uitsluitend op het van verzoekster gepachte land hebben&#13;
plaatsgevonden, zodat het quotum slechts op dat land was opgebouwd. Suikerfabrikant&#13;
B verweerde zich met de stelling dat haar geen enkele blaam trof en riep fabrikant A&#13;
op in vrijwaring; niet zijzelf maar A had indertijd voor de overschrijving naar K zorggedragen.&#13;
A weigerde, met een beroep op het derde lid van art. 1045 Rv, om aan de oproep&#13;
in vrijwaring gehoor te geven.&#13;
De arbitragecommissie was van oordeel dat gelet op de structuur van de relevante regelingen&#13;
aan het bepaalde in art. 1045, lid 3, was voldaan. In dit kader werd onder meer&#13;
overwogen dat het Suikersysteem 1992 moet worden aangemerkt als een overeenkomst&#13;
van het betrokken bedrijfsleven als bedoeld in art. 30, lid 3, van Verordening (EEG) nr. 1785/81, houdende een gemeenschappelijke ordening der markten in de sector suiker.&#13;
Blijkens art. 13, lid 1, van Verordening (EEG) nr. 206/68, houdende vaststelling van&#13;
raamvoorschriften voor de contracten en overeenkomsten van het betrokken bedrijfsleven&#13;
betreffende de aankoop van suikerbieten, dient een dergelijke overeenkomst een arbitrale&#13;
clausule te bevatten. Hieruit werd afgeleid dat de Raad van Ministers van de Europese&#13;
Gemeenschappen - net als de beide Nederlandse suikerfabrikanten en het Landbouwschap,&#13;
partijen bij het Suikersysteem 1992 en de Raamovereenkomst bij het Suikersysteem&#13;
1992, waarin onder meer is vastgelegd dat zij jegens elkaar verplicht zijn om&#13;
overeenkomstig het systeem te handelen - kennelijk het oogmerk heeft gehad dat alle geschillen&#13;
die mochten rijzen bij de uitvoering van een overeenkomst van het betrokken bedrijfsleven&#13;
- als het Suikersysteem 1992 - bij wijze van arbitrage zouden worden&#13;
beslecht, waarbij bedoelde partijen de Arbitragecommissie Suikersysteem 1992 als het ter&#13;
zake bevoegde scheidsgerecht hebben aangewezen.&#13;
Voorts werd overwogen dat ook redelijkheid en billijkheid, die de uit de raamovereenkomst&#13;
voortvloeiende relatie tussen beide suikerfabrikanten beheersen, zich er tegen verzetten&#13;
dat één van hen zich aan arbitrage zou kunnen onttrekken door zich in een geschil&#13;
als het onderhavige, dat - in de bewoordingen van het Gerechtshof te Arnhem, aangehaald&#13;
in HR 27 maart 1992, NJ 1993, 97 - 'typisch behoort tot de soort' geschillen waarop&#13;
art. 33 van het Suikersysteem 1992 'naar inhoud en strekking van toepassing is', op&#13;
het standpunt te stellen dat een schriftelijke overeenkomst als bedoeld in art. 1045, lid 3,&#13;
ontbreekt.&#13;
3.3. Prejudiciële vragen&#13;
Het Nederlands recht raakt steeds verder met het Europees recht verstrengeld. Juist voor&#13;
de landbouw is dat geen nieuwe ontwikkeling, daar het landbouwbeleid reeds enkele tientallen&#13;
jaren een Europese aangelegenheid is. Toch mag worden verwacht dat communautaire&#13;
invloeden ook binnen het agrarisch recht alleen maar zullen toenemen. Als gevolg&#13;
hiervan zal het in de toekomst vaker voorkomen dat in een individueel geschil acht moet&#13;
worden geslagen op vragen van Europees recht; nationaal rechtelijke fenomenen zullen&#13;
meer en meer tegen het licht van het EG-verdrag moeten worden gehouden.&#13;
In dit kader is onder meer het bepaalde in art. 177 van het EG-verdrag van belang. Ingevolge&#13;
het eerste lid van de bepaling is het Hof van Justitie onder andere bevoegd om bij&#13;
wijze van prejudiciële beslissing een uitspraak te doen over a. de uitlegging van het verdrag&#13;
en b. de geldigheid en de uitlegging van de door de instellingen van de Europese Gemeenschap&#13;
verrichte handelingen. Het is aan een nationale rechterlijke instantie om,&#13;
indien een vraag te dien aanzien voor haar wordt opgeworpen en zij een beslissing terzake&#13;
noodzakelijk acht voor het wijzen van haar vonnis, het Hof van Justitie te verzoeken over&#13;
deze vraag een uitspraak te doen (lid 2). Indien een dergelijke vraag wordt opgeworpen&#13;
voor een rechterlijke instantie van een Lid-Staat waarvan de beslissingen volgens het nationale&#13;
recht niet vatbaar zijn voor hoger beroep is deze zelfs gehouden zich tot het Hof&#13;
van Justitie te wenden (lid 3).41 Kunnen arbitragecommissies als rechterlijke instanties in de zin van art. 177 worden&#13;
aangemerkt, althans hiermee gelijk worden gesteld? Het antwoord luidt bepaald niet zonder&#13;
meer bevestigend. In zijn jurisprudentie heeft het Hof van Justitie een aantal voorwaarden&#13;
ontwikkeld waaraan moet zijn voldaan wil het zich bevoegd achten op door&#13;
arbiters gestelde vragen uitspraak te doen. Ook op dit punt blijkt er dus sprake te zijn van&#13;
een beperking.&#13;
De aan arbitrage te stellen voorwaarden komen met name naar voren uit het arrest van&#13;
het Hof van Justitie in de zaak Nordsee.42 Overwogen werd dat de bevoegdheid van het&#13;
Hof om uitspraak te doen afhangt van de bijzondere kenmerken van de betreffende arbitrageprocedure.&#13;
Om een arbiter de status te verlenen van rechterlijke instantie van een der&#13;
Lid-Staten is het onvoldoende dat het fungeren van het onderhavige scheidsgerecht - zoals&#13;
arbiter in het onderhavige geval in een van zijn vragen had aangegeven43 - in zoverre een&#13;
zekere gelijkenis vertoont met de rechterlijke werkzaamheid, dat de arbitrageprocedure&#13;
wettelijk was geregeld, de arbiter naar de regelen des rechts diende te beslissen en zijn&#13;
beslissing tussen partijen de werking had van een in kracht van gewijsde gegaan vonnis,&#13;
terwijl deze een voor tenuitvoerlegging vatbare titel kan opleveren wanneer zij uitvoerbaar&#13;
wordt verklaard.&#13;
Blijkens het arrest dient met name te worden onderzocht of tussen de arbitrage en het&#13;
algemene stelsel van rechtsbescherming in de betrokken Lid-Staat een voldoende nauwe&#13;
band bestaat. In dit kader achtte het Hof van Justitie het in de eerste plaats van belang om&#13;
vast te stellen dat het de betrokken contractspartijen vrij had gestaan de beslechting van&#13;
hun geschillen aan de gewone rechter over te laten dan wel de weg van de arbitrage te&#13;
kiezen door een desbetreffend beding in hun overeenkomst op te nemen. Bijgevolg waren&#13;
partijen noch rechtens noch feitelijk verplicht geweest hun geschillen aan de arbiter voor&#13;
te leggen.&#13;
Bovendien achtte het hof het van belang om vast te stellen of de betrokken Lid-Staat&#13;
van de Gemeenschap, die ingevolge de art. 5 en 169-171 van het verdrag voor de nakoming&#13;
van de uit het gemeenschapsrecht voortvloeiende verplichtingen op zijn grondgebied&#13;
verantwoordelijk is, de zorg dat deze verplichtingen op het desbetreffende gebied&#13;
werden nageleefd aan particuliere personen had opgedragen of overgelaten. In het voorgelegde&#13;
geval werd deze vraag ontkennend beantwoord aangezien de Duitse overheid niet&#13;
betrokken was geweest bij de beslissing om de weg van de arbitrage te kiezen en evenmin&#13;
de mogelijkheid had om ambtshalve in te grijpen in het verloop van de arbitrageprocedure.&#13;
Het waren deze beide vaststellingen die het Hof van Justitie deden beslissen dat het&#13;
niet bevoegd was uitspraak te doen; tussen de onderhavige arbitrage en het algemene stelsel van rechtsbescherming in de Bondsrepubliek bestond niet een voldoende nauwe band&#13;
om de arbiter als 'rechterlijke instantie van een der Lid-Staten' in de zin van art. 177 te&#13;
kunnen aanmerken.44 Het arrest zou aldus kunnen worden samengevat dat anders dan in&#13;
geval van statutory arbitration bij consensual arbitration voor arbiters geen verwijzingsbevoegdheid&#13;
bestaat.45&#13;
Het zou overigens strijdig zijn met het Europese recht indien partijen de vrijheid zouden&#13;
hebben arbitrage overeen te komen in geschillen waarin vragen van gemeenschapsrecht&#13;
aan de orde (kunnen) zijn, terwijl het Hof van Justitie zich hieromtrent niet bij wijze&#13;
van prejudiciële beslissing zou kunnen uitspreken aangezien het gelet op het voorgaande&#13;
niet bevoegd is om van door het betrokken scheidsgerecht voorgelegde vragen kennis te&#13;
nemen. Op dit punt bevat het aangehaalde arrest nog een belangrijke overweging.46 Voor&#13;
de Nederlandse situatie komt deze er op neer dat de mogelijkheid tot het stellen van prejudiciële&#13;
vragen, ingeval een scheidsgerecht in een op partij afspraak berustende arbitrage&#13;
zich niet tot het Hof van Justitie heeft kunnen wenden en de zaak bij eindvonnis heeft afgedaan,&#13;
open staat voor hetzij de president van de rechtbank die is verzocht een verlof tot&#13;
tenuitvoerlegging van dit vonnis te verlenen (art. 1062 Rv), hetzij de rechtbank die zich&#13;
over een vordering tot vernietiging van het vonnis (art. 1064 e.v. Rv) c.q. al of niet herroeping&#13;
wegens request civiel (art. 1064 jo. 1068 Rv) moet uitspreken.47&#13;
4. SLOT&#13;
Geen van de behandelde beperkingen is mijns inziens van dien aard dat deze argument&#13;
van betekenis kan vormen tegen arbitrage in het algemeen en de landbouwarbitrage in het&#13;
bijzonder. Dit betekent echter niet dat op de huidige praktijk van de landbouwarbitrage&#13;
niets zou kunnen worden aangemerkt. Op enkele punten is zeker verbetering mogelijk. Ik&#13;
kom hierbij terug op mijn reeds in de inleiding van dit preadvies vermelde constatering&#13;
dat het niet eenvoudig is om een overzicht te krijgen over wat er in het kader van de landbouwarbitrage&#13;
binnen Nederland bestaat en gebeurt. En dat terwijl toegankelijkheid, kenbaarheid en controleerbaarheid van rechtspraak van groot belang zijn, ook indien deze&#13;
particulier van karakter is.&#13;
Mijns inziens dient met het oog hierop in de eerste plaats te worden gestreefd naar het&#13;
meer consequent publiceren van arbitrale vonnissen. In de tweede plaats zou eens serieus&#13;
moeten worden overwogen een arbitrage-instituut voor de landbouw in te stellen. Beide&#13;
gedachten zal ik ter afsluiting van mijn betoog enigszins uitwerken.&#13;
4.1. Publikatie van vonnissen&#13;
Dat arbitrale vonnissen worden gepubliceerd spreekt niet voor zichzelf. In de literatuur&#13;
treft men een aantal argumenten tegen publikatie aan. Arbiters zouden anders dan de&#13;
overheidsrechter geen publiekrechtelijke, maar een louter privaatrechtelijke taak hebben.&#13;
48 Arbitrage berust op een overeenkomst tussen partijen in geschil, hetgeen - indien&#13;
en voor zover geen andere afspraken zijn gemaakt - beslotenheid en vertrouwelijkheid ervan&#13;
zou impliceren.49 Arbiters die over publikatie menen te kunnen beslissen zouden&#13;
voorbijgaan aan hun plicht tot geheimhouding50, terwijl een partij die de vertrouwelijkheid&#13;
schendt schadeplichtig jegens zijn wederpartij zou kunnen zijn.51&#13;
Het is de vraag of deze argumenten altijd opgaan. Mijns inziens zijn beslotenheid en&#13;
vertrouwelijkheid slechts in bijzondere gevallen aan de orde. Natuurlijk komt het af en&#13;
toe voor dat partijen heel bewust besluiten hun (eventuele) geschillen aan arbiters voor te&#13;
leggen, juist om te vermijden dat deze in de openbaarheid van de procedure voor de gewone&#13;
rechter zullen worden behandeld. De praktijk van de landbouwarbitrage door vaste&#13;
scheidsgerechten is echter een geheel andere. Dat de scheidsgerechten worden geadieerd&#13;
vloeit voort uit een arbitraal beding in algemene voorwaarden, welke voorwaarden op een&#13;
tussen partijen gesloten overeenkomst van toepassing zijn verklaard.&#13;
De algemene voorwaarden zijn in vele gevallen tweezijdig in die zin dat zij zijn tot&#13;
stand gekomen in goed overleg tussen de organisatie(s) van gebruikers van de voorwaarden&#13;
enerzijds en de organisatie(s) van hun wederpartijen - waaronder het Landbouwschap&#13;
- anderzijds. Bij de samenstelling van de betrokken arbitragecommissies wordt dezelfde&#13;
tweezijdigheid in acht genomen.52&#13;
Tot het opnemen van het arbitraal beding is besloten in verband met (onder meer) de&#13;
voordelen die hierboven in hoofdstuk 2 werden behandeld. Het is met name de deskundigheid&#13;
van de leden van de scheidsgerechten die hierbij een rol speelt. Beslotenheid en&#13;
vertrouwelijkheid zijn niet of nauwelijks van belang; van doorslaggevende betekenis voor&#13;
de keuze voor het opnemen van een arbitraal beding in algemene voorwaarden zijn zij,&#13;
voor zover mij bekend, nimmer.&#13;
Tegen publikatie van vonnissen kunnen bezwaren bestaan in die zin dat de meeste ondernemers&#13;
er niet op zitten te wachten dat hun geschillen met derden publiek worden, met&#13;
name niet indien zij in de desbetreffende procedure in het ongelijk zijn gesteld. Dit geldt in arbitrage echter niet sterker dan in procedures bij de overheidsrechter. Er is wat dat betreft&#13;
dan ook geen reden om ten aanzien van arbitrale vonnissen een bijzonder publikatiebeleid&#13;
te voeren. Waar beslotenheid en vertrouwelijkheid werkelijk in het geding zijn&#13;
hoeft dit overigens niet bij voorbaat reden te zijn om geheel van publikatie af te zien; desgewenst&#13;
kan tot anonieme publikatie worden overgegaan.53&#13;
Men dient zich in dit kader goed te realiseren dat met het publiceren van arbitrale vonnissen&#13;
wel degelijk publieke belangen kunnen zijn gediend. In zijn algemeenheid is de&#13;
kenbaarheid van uitspraken van vaste scheidsgerechten een groot goed. Het stelt de leden&#13;
van de betrokken branche in staat om hun handelwijze - ter voorkoming van geschillen -&#13;
aan de ontwikkelde jurisprudentie aan te passen en hun positie in geschilsituaties beter in&#13;
te schatten. Bovendien maakt het de arbitrage controleerbaar. Rechtspraak hoort niet met&#13;
geheimzinnigheid te zijn omkleed, ook niet indien het particuliere rechtspraak betreft. Het&#13;
is een goede zaak als scheidsgerechten kritisch door bijvoorbeeld rechtswetenschappers&#13;
kunnen worden gevolgd; grondige analyse en degelijke discussie kunnen in de eerste&#13;
plaats de arbitrage zelf, maar vervolgens ook de (toekomstige) partijen alleen maar ten&#13;
goede komen.54&#13;
4.2. Naar een arbitrage-instituut voor de landbouw&#13;
Ook wat betreft de structuur van de landbouwarbitrage is verbetering mogelijk. Het aantal&#13;
vaste commissies is legio. Elke commissie hanteert een eigen reglement, zodat er tussen&#13;
de rechtsgang bij het ene en het andere scheidsgerecht grote verschillen kunnen bestaan.&#13;
Zo kent een enkele commissie de mogelijkheid om de voorzitter als alleensprekend arbiter&#13;
te laten fungeren bij geschillen met een beperkt financieel belang, voor de beslechting&#13;
waarvan geen technische deskundigheid is vereist; bij de meeste commissies is dat daarentegen&#13;
niet het geval. Voor de vraag of in hoger beroep is voorzien, geldt hetzelfde. De&#13;
omvang van de te storten depots loopt uiteen, terwijl ook de maatstaven aan de hand&#13;
waarvan de uiteindelijke kosten worden vastgesteld niet steeds dezelfde zijn. Bovendien&#13;
zijn de commissies gevestigd op verschillende adressen, die niet altijd gemakkelijk zijn te&#13;
achterhalen, doordat zij niet consequent in de toepasselijke reglementen zijn vermeld. Een&#13;
grotere eenheid zou de duidelijkheid aanmerkelijk ten goede komen.&#13;
Eenheid kan op meer manieren worden bevorderd. Mijn voorkeur gaat nog altijd uit&#13;
naar de instelling van een arbitrage-instituut voor de landbouw, waarbij de vele nu bestaande&#13;
afzonderlijke vaste commissies zich zouden kunnen aansluiten.55 Voor de - gelet&#13;
op het aantal uitspraken per jaar - 'grotere' scheidsgerechten in hele specifieke, regiogebonden&#13;
branches als bijvoorbeeld de bloembollenhandel ligt aansluiting misschien niet direct&#13;
voor de hand; voor de kleinere echter des te meer.&#13;
Het instituut dient aan een aantal eisen te voldoen: het moet beschikken over enerzijds&#13;
een reglement dat effectief is en de gelijkheid van partijen waarborgt en anderzijds een ervaren en competente staf, terwijl voorts de onafhankelijkheid en de continuïteit dienen te&#13;
zijn gegarandeerd.56&#13;
In verband met de effectiviteit zal de rechtsgang in het reglement moeten worden uitgewerkt,&#13;
waarbij het gelet op het uiteenlopende karakter van de mogelijkerwijs voor te&#13;
leggen geschillen van belang is dat het reglement voldoende mogelijkheden bevat om in&#13;
bijzondere gevallen van de standaardprocedure af te wijken. Mijns inziens zal de gebruikelijke&#13;
conclusiewisseling uitgangspunt moeten zijn (waarbij overigens aan secretaris&#13;
en/of voorzitter kan worden overgelaten om in een lopende procedure te beslissen of het&#13;
nemen van re- en dupliek noodzakelijk is), maar zal in spoedeisende zaken waarin de&#13;
kwaliteit van bederfelijke produkten aan de orde is bijvoorbeeld veel sneller dan normaal&#13;
geprocedeerd moeten kunnen worden opdat binnen een kort tijdsbestek ten principale kan&#13;
worden beslist.57&#13;
In verband met de vereiste ervaring en competentie van de staf is het mijns inziens&#13;
wenselijk dat de secretaris van het instituut jurist is, waarbij praktijkervaring in de advocatuur&#13;
tot aanbeveling strekt. Bedacht dient te worden dat hij een belangrijke rol speelt bij&#13;
onder meer het begeleiden van de schriftelijke voorbereiding. Ook is hij degene die afhankelijk&#13;
van de aard van een voorgelegd geschil arbiters aanwijst uit tevoren vastgelegde&#13;
lijsten. Een commissie bestaande uit drie arbiters is uitgangspunt, waarbij de voorzitter&#13;
eveneens jurist is en de leden - in verband met de vereiste deskundigheid en een evenwichtige&#13;
samenstelling van de commissie - afkomstig zijn uit de organisaties dan wel de&#13;
branches van partijen.&#13;
De vestigingsplaats van het instituut als zodanig is niet van relevant. Wel van belang is&#13;
dat het adres van de secretaris voldoende bekendheid geniet. Zittingen kunnen, afhankelijk&#13;
van de woon- of vestigingsplaats van partijen c.q. de ligging van te bezichtigen objecten,&#13;
door het gehele land worden gehouden.&#13;
Wat betreft depotstorting en uiteindelijke kosten dient een uniform tarief te worden gehanteerd.&#13;
Het zou wenselijk zijn dat de commissie over een speciaal fonds kan beschikken&#13;
waaruit haar kosten kunnen worden voldaan ingeval aan een van partijen een&#13;
toevoeging is afgegeven. Dit om te voorkomen dat een onvermogende partij haar weg tot&#13;
de geschilsbeslechting feitelijk ziet afgesneden, aangezien zij enerzijds ingevolge het arbitraal&#13;
beding geen andere keus heeft dan haar vordering bij het instituut aanhangig te&#13;
maken, terwijl zij anderzijds niet in staat is tot storting van het uit bedoeld tarief voortvloeiende&#13;
depot over te gaan.58 De instelling van een arbitrage-instituut voor de landbouw zou voor partijen die arbitrage&#13;
wensen in een rechtsverhouding waarop geen algemene voorwaarden met arbitraal&#13;
beding van toepassing zijn betekenen, dat zij niet langer op partij-arbitrage zijn aangewezen.&#13;
Desgewenst kunnen zij namelijk overeenkomen dat arbitrage zal plaatsvinden conform&#13;
het reglement van het instituut. Ook dat kan als een verbetering worden beschouwd.&#13;
Of een dergelijk instituut er ooit zal komen, hangt af van vele factoren. De instelling&#13;
ervan zal actief gesteund moeten worden door een groot aantal organisaties die nu bij de&#13;
instandhouding van de huidige commissies zijn betrokken. Deze organisaties zullen in de&#13;
eerste plaats de bereidheid moeten hebben 'hun' commissies onder de paraplu van het ene&#13;
instituut te brengen. Bovendien zullen zij er aan moeten bijdragen dat de kosten van de&#13;
landbouwarbitrage als gevolg van de instelling van het instituut voor partijen niet zullen&#13;
toenemen. En dat terwijl het instituut overhead-kosten zal gaan maken die onder de gegeven&#13;
omstandigheden - nu de secretaris zijn werkzaamheden veelal bij wijze van nevenfunctie&#13;
verricht - nog onzichtbaar blijven. Zo zal er kantoorruimte moeten worden&#13;
gekocht of gehuurd, die vervolgens moet worden ingericht. Tot dusverre is de landbouwarbitrage&#13;
nog altijd betaalbaar dankzij het feit dat er vanuit de verschillende organisaties&#13;
steeds weer personen naar voren blijken te kunnen worden geschoven die bereid&#13;
zijn om tegen een beperkte vergoeding als lid van een scheidsgerecht op te treden. Zodra&#13;
deze bereidheid wegvalt - en de kans daarop zou wel eens kunnen toenemen naarmate de&#13;
herkenbaarheid van de arbitrage voor de organisaties afneemt - zullen de kosten van een&#13;
procedure oplopen en zal het instituut aan aantrekkelijkheid inboeten.&#13;
Ik ben mij er van bewust dat er nog heel wat zal moeten gebeuren alvorens er van een&#13;
arbitrage-instituut voor de landbouw sprake zal zijn. Uit een oogpunt van toegankelijkheid,&#13;
kenbaarheid en controleerbaarheid acht ik de instelling ervan echter wenselijk. De&#13;
huidige landbouwarbitrage is onderhevig aan versnippering. Het is van belang een poging&#13;
te doen deze terug te dringen.</content><legacyfootnotes>1. In voetnoot 1 bij mijn bijdrage aan de bundel Met grond verbonden (Deventer, 1991) noemde ik, zonder&#13;
hierbij volledigheid na te streven, vierentwintig binnen de agrarische sector toegepaste stelsels van alge&#13;
mene voorwaarden waarvan een arbitraal beding deel uitmaakt.&#13;
2. Het Scheidsgerecht voor de Boomkwekerij bijvoorbeeld wijst jaarlijks circa veertig vonnissen, terwijl het&#13;
aantal bij het Scheidsgerecht voor de Bloembollenhandel kan oplopen tot ongeveer honderd per jaar. Voor&#13;
de meeste vaste commissies liggen de aantallen lager. Een enkele commissie kent jaren waarin niet één&#13;
geschil wordt voorgelegd. Soms kan dit worden verklaard uit het feit dat de algemene voorwaarden waar&#13;
uit de bevoegdheid voortvloeit in de praktijk zelden plegen te worden toegepast.&#13;
3. De keuze voor de ene of de andere vorm van arbitrage in algemene voorwaarden doet soms wat willekeu&#13;
rig aan. Binnen het loonwerk bestaan bijvoorbeeld naast en onafhankelijk van elkaar de Algemene Werkvoorwaarden&#13;
voor de Landbouwambachtsbedrijven (AWL) en de Algemene Spuitvoorwaarden (ASV)&#13;
enerzijds en de Algemene Voorwaarden voor de Grondverzetbedrijven (AVG) van de Bond van Agrari&#13;
sche Loonbedrijven (BOVAL) anderzijds. De AWL en de ASV kennen een vaste commissie (en een&#13;
'Centrale Commissie' voor hoger beroep), terwijl de AVG partij-arbitrage kent, met dien verstande dat de&#13;
voorzitter door het bestuur van de BOVAL is aangewezen.&#13;
4. Partij-arbitrage kan tot 'eigen' problemen aanleiding geven als gevolg van de wijze van benoeming van&#13;
arbiters. Met name is het in de praktijk niet uitgesloten dat een door een partij aangewezen scheidsman&#13;
zich binnen het college ontpopt als behartiger van de belangen van 'zijn' partij. Verg. in dit verband A.J.&#13;
Van den Berg c.s., Arbitragerecht, Zwolle, 1988, blz. 13; op blz. 22 wordt in dit verband gesproken over&#13;
het mogelijke nadeel dat partij-arbitrages, waaronder de zgn. vriendschappelijke arbitrages, wegens ge&#13;
brek aan onpartijdigheid soms tot 'vechtarbitrages' kunnen leiden. Zie tevens L.D. Pels Rijeken, Enkele&#13;
voor- en nadelen van arbitrage, TvA 1988, blz. 160. Zie over mogelijke wrakingsperikelen in dit verband&#13;
P.A. Stein, De nieuwe arbitragewet, Deventer, 1986, blz. 10.&#13;
5. Opgemerkt zij dat niet alleen arbitrage een alternatief voor overheidsrechtspraak biedt; ook bindend advies&#13;
zou als zodanig in aanmerking kunnen komen. Binnen de agrarische sector speelt bindend advies door&#13;
vaste colleges bij mijn weten echter geen rol van betekenis.&#13;
6. Wat de 'juridische' tijdschriften betreft moet worden vermeld dat het Tijdschrift voor Arbitrage nauwelijks&#13;
vonnissen van vaste arbitragecommissies binnen de landbouw pleegt te publiceren. In de laatste jaargangen&#13;
heb ik slechts uitspraken aangetroffen van de Arbitragecommissie Algemene Handelsvoorwaarden&#13;
Landbouwwerktuigen. Dit is waarschijnlijk (mede) te wijten aan het feit dat secretarissen van vaste commissies&#13;
gewezen vonnissen - om welke reden dan ook - niet onder de aandacht van de redactie brengen.&#13;
Het tijdschrift Agrarisch Recht pleegt zich tot dusverre - met een enkele uitzondering - te beperken tot&#13;
overheidsrechtspraak. Sinds 1987 publiceert het Landbouwschap jaarlijks een bundel Landbouwarbitrage&#13;
met jurisprudentie van commissies waarvan de bevoegdheid voortvloeit uit algemene voorwaarden bij de&#13;
totstandkoming waarvan het schap betrokken is geweest. De overzichten kunnen niet compleet zijn aangezien&#13;
partijen in sommige gevallen toestemming voor publicatie weigeren, zelfs nadat de namen van partijen&#13;
uit de vonnissen zijn verwijderd.&#13;
7. Zie over deze suikersystemen M. van der Velde, Agrarische produktie, in: W. Brussaard (red.), Hoofdlijnen&#13;
van het agrarisch recht, Zwolle, 1993, blz. 84-87.&#13;
8. Dezelfde drie argumenten voor arbitrage worden onderscheiden in D.G. Postma, Overheidsrechter of arbi&#13;
trage; wat kiest de manager, TvA 1988, blz. 162-166, naar aanleiding van een onderzoek verricht door&#13;
NSS Marktonderzoek. Uit dit onderzoek kwam overigens naar voren dat 40% van de ondervraagde direc&#13;
teuren van in Nederland gevestigde ondernemingen een voorkeur had voor geschilsbeslechting door de&#13;
overheidrechter. Als argumenten hiervoor werden genoemd grotere objectiviteit/onafhankelijkheid en (ook&#13;
hier!) de grotere snelheid en deskundigheid; 33% van de directeuren sprak een voorkeur uit voor arbitrage,&#13;
27% had geen voorkeur.&#13;
9. Zo bepaalt het Reglement van de Commissie van Geschillen van het Koninklijk Instituut van Ingenieurs&#13;
(KIVI) in art. 3, lid 1, dat de commissie de termijnen vaststelt waarbinnen memories moeten worden inge&#13;
diend, terwijl de commissie ingevolge art. 6 één of meer van de door haar gestelde termijnen kan verlen&#13;
gen. In de praktijk wordt als beleidslijn gevolgd dat - na afloop van een aanvankelijk verleende termijn&#13;
voor het nemen van een memorie - tweemaal een uitstel van nog eens zes weken wordt verleend, waarvan&#13;
het eerste als 'peremptoir uitstel' en het tweede als 'laatste uitstel' wordt aangeduid. Enerzijds is dit een&#13;
waarborg voor de wederpartij; na de aanvankelijke termijn kan het - althans zonder instemming van die&#13;
wederpartij - niet langer dan drie maanden duren dat de volgende memorie wordt genomen. Daar staat&#13;
echter tegenover dat het publiek maken van de beleidslijn door de betrokken partij zelf al te gemakkelijk&#13;
als een recht op uitstel kan worden opgevat, hetgeen juist een onnodige vertraging van de procedure in de&#13;
hand kan werken.&#13;
10. W. ten Cate wijst in dit verband op de geconcentreerde procesgang bij arbiters; zie zijn Enkele verschillen&#13;
tussen overheidsrechtspraak en arbitrage, TvA 1993, blz. 192, 195 en 196. Arbiters beschikken in het al&#13;
gemeen over een grote vrijheid bij het bepalen van de procesorde. Deze vrijheid zou op zichzelf als voor&#13;
deel van arbitrage kunnen worden genoemd.&#13;
11. De deskundigheid hoeft geen betrekking te hebben op technische aspecten, maar kan evengoed kennis van&#13;
bijvoorbeeld de branche en gebruiken binnen de branche betreffen. In paragraaf 2.3 kom ik afzonderlijk&#13;
op het onderwerp deskundigheid terug.&#13;
12. De Algemene Handelsvoorwaarden Landbouwwerktuigen en -uitrustingen 1992 (AHL 1992) kennen ove&#13;
rigens een mogelijkheid om vooruitlopend op een arbitrageprocedure een deskundigenrapport te vragen.&#13;
In een dergelijk geval wijst de secretaris afhankelijk van de aard en de omvang van de problematiek één of&#13;
meer deskundigen aan. In het uit te brengen rapport dient uitsluitend op de technische merites van het ge&#13;
schil te worden ingegaan. De kosten komen voor rekening van de aanvrager en dienen bij vooruitbetaling&#13;
door hem te worden voldaan. In de gevallen waarin van deze mogelijkheid gebruik wordt gemaakt, pleegt&#13;
het rapport partijen veelal zoveel duidelijkheid over hun posities te verschaffen dat van een procedure&#13;
wordt afgezien, dan wel een voorafgaand aan het vragen van het rapport door de wederpartij aanhangig&#13;
gemaakte - maar na het verzoek om een rapport geschorste - procedure niet wordt doorgezet. De arbitra&#13;
gecommissie is aan de in een vooraf gevraagde rapportage uiteraard niet gebonden. Het kan dan ook voor&#13;
komen dat een wel doorgezette procedure tot een andere uitspraak leidt dan een vooraf gevraagd&#13;
deskundigenrapport deed vermoeden.&#13;
13. Uitzondering vormen bijvoorbeeld de arbitrages op grond van de Algemene Werkvoorwaarden voor de&#13;
Landbouwambachtsbedrijven (AWL) en de Algemene Spuitvoorwaarden (ASV); beide systemen kennen&#13;
een Centrale Commissie van Arbitrage, waarbij in beroep kan worden gekomen van vonnissen van de in&#13;
bedoelde voorwaarden aangewezen arbitragecommissies. Opgemerkt zij overigens dat de tijdwinst als ge&#13;
volg van het ontbreken van een mogelijkheid tot hoger beroep op zich zelf uiteraard niet bij voorbaat als&#13;
een voordeel van arbitrage kan worden genoemd. Met name een in het ongelijk gestelde partij kan hier&#13;
over wel eens heel andere gedachten hebben.&#13;
14. Voor de bij dagvaarding aanhangig gemaakte procedure bij de burgerlijke rechter is dit beginsel neerge&#13;
legd in art. 56, lid 1, Rv. Verg. voor de verzoekschriftprocedure van de artt. 429a e.v. Rv het bepaalde in&#13;
art. 429k, lid 2, tweede volzin. Sinds HR 13 maart 1992, NJ 1993, 96 staat vast dat laatstbedoelde bepaling&#13;
analoog kan worden toegepast in elke andere ten overstaan van de burgerlijke rechter te voeren verzoek&#13;
schriftprocedure, tenzij uit de hierop betrekking hebbende regelgeving het tegendeel moet worden afge&#13;
leid. In zijn beschikking d.d. 21 juli 1993, Pr november 1993, 15, heeft het Pachthof besloten de&#13;
rechtsontwikkeling op dit punt te volgen, zodat sindsdien ook in verzoekschriftprocedures ex. art. 146 e.v.&#13;
Pachtwet (in feite: verlengingsprocedures ex art. 36 e.v. Pachtwet) kostenveroordelingen kunnen worden&#13;
uitgesproken. Om een dergelijke veroordeling dient dan wel te worden gevraagd; verg. Pachthof 17 no&#13;
vember 1993, Agr R 1994, 4695.&#13;
15. Het kan voorkomen dat de kosten van de arbiters door een ander dan (één van) partijen worden gedragen.&#13;
Dit deed zich in het verleden bijvoorbeeld voor bij het Scheidsgerecht voor de Boomkwekerij, bevoegd in&#13;
geschillen naar aanleiding van transacties waarop de Handelsvoorwaarden voor de Boomkwekerij in Ne&#13;
derland (HBN 1987) van toepassing zijn verklaard. Eiser betaalde vooraf een depot van ƒ 400,-. Hiervan&#13;
was ƒ 100,- bestemd voor het deponeren van het te wijzen vonnis ter griffie. Uit het restant werden de secretariaatskosten&#13;
voldaan. De arbiters ontvingen een vergoeding voor hun werkzaamheden van de Bond&#13;
van Plantenhandelaren en de Nederlandse Bond van Boomkwekers, de organisaties die bedoelde handelsvoorwaarden&#13;
hebben vastgesteld. Sinds begin 1993 is dit systeem verlaten en dienen partijen ook bij dit&#13;
scheidsgerecht in beginsel zelf de kosten te dragen. In verband hiermee wordt aan de eisende partij een&#13;
griffierecht in rekening gebracht dat van een bedrag ad ƒ 500 in geval van vorderingen tot ƒ 5000 trapsge&#13;
wijs oploopt tot een bedrag ad ƒ 5 000 indien de gevorderde hoofdsom de ƒ 50 000 overtreft. De in het on&#13;
gelijk gestelde partij pleegt in de kosten te worden veroordeeld. Indien arbitrage wordt gevraagd door een&#13;
partij die lid is van noch de Bond van Plantenhandelaren, noch de Nederlandse Bond van Boomkwekers,&#13;
dient deze bovendien een 'basisbijdrage' te voldoen van ƒ 850. De organisaties zijn nog slechts in zoverre&#13;
bij de financiering van de arbitrage betrokken, dat zij voor zover de totale kosten van het scheidsgerecht&#13;
de baten over een boekjaar ondanks de nieuwe regeling te boven blijken te zijn gegaan, voor aanvulling&#13;
van het tekort zorgdragen. Zie voor de details van het trapsgewijs oplopende tarief De Boomkwekerij,&#13;
1993, nr. 3, blz. 4.&#13;
16. Gebruikelijk is dat de eisende partij een bij reglement bepaald, dan wel door de secretaris vast te stellen,&#13;
bedrag in depot stort alvorens de zaak in behandeling wordt genomen. Uit dit depot kunnen de kosten van&#13;
de procedure in ieder geval aanvankelijk worden voldaan. Indien bij het concipiëren van het (eind)vonnis&#13;
blijkt dat de totale kosten van de commissie het bedrag van de depotstorting overtreffen, pleegt de eisende&#13;
partij een aanvullend depot te worden gevraagd. Het vonnis wordt dan pas verzonden nadat de aanvullen&#13;
de betaling is ontvangen. Het hangt van de inhoud van de kostenveroordeling af of en in hoeverre de voor&#13;
geschoten gelden worden geretourneerd. Bij het aanhangig maken van een tegenvordering kan een&#13;
depotstorting van verzoeker in reconventie worden verlangd.&#13;
17. De jongste verhoging van het griffierecht is in werking getreden per 1 juni 1994; zie de Wet van 21 april&#13;
1994, S. 306. Bij het kantongerecht rust de verplichting tot het betalen van griffierecht slechts op eiser.&#13;
Het maximaal verschuldigde bedrag beloopt niet meer dan ƒ 280, zulks voor op geld waardeerbare zaken&#13;
bij een hoofdsom van meer dan ƒ 3000. Bij rechtbank, hof en Hoge Raad zijn zowel eiser als gedaagde&#13;
griffierecht verschuldigd. Bij geldvorderingen valt de hoogte erg mee zolang de hoofdsom de ƒ 25 000&#13;
niet overtreft. Voor partijen die niet in aanmerking komen voor gefinancierde rechtshulp, en bijgevolg vol&#13;
ledig recht dienen te voldoen, bedraagt het griffierecht bij de rechtbank in dat geval niet meer dan ƒ 420 en&#13;
bij hof en Hoge Raad niet meer dan ƒ 560. Indien meer dan ƒ 25 000 wordt gevorderd bedraagt het ver&#13;
schuldigde griffierecht echter 1,9% resp. 2,4% van de hoofdsom, met een maximum van ƒ 6625 resp.&#13;
ƒ 8280. Indien gedaagde/geïntimeerde een natuurlijk persoon is geldt voor hem een maximum van ƒ 1590.&#13;
18. Verg. Ten Cate, t.a.p. blz. 192.&#13;
19. Uiteraard geldt ook hier dat dit niet steeds door ieder als een voordeel zal worden ervaren; verg. noot 13.&#13;
20. Ter illustratie wijs ik in dit verband op art. 4, lid 7, van het Arbitragereglement Algemene Handelsvoor&#13;
waarden Landbouwwerktuigen en -uitrustingen. De tekst van de bepaling luidt als volgt: 'Is de voorzitter&#13;
na overleg met de secretaris van oordeel dat voor de afdoening van het geschil geen bijzondere deskundig&#13;
heid is vereist en gaat de hoofdvordering een bedrag van ƒ 10 000,— niet te boven, dan zal hij als alleen&#13;
sprekend arbiter in een enkelvoudige kamer fungeren'.&#13;
21. Een dergelijke beroepsmogelijkheid is met de jongste versie van het Arbitragereglement Algemene Han&#13;
delsvoorwaarden Landbouwwerktuigen en -uitrustingen geschrapt. Zij is wel te vinden in art. 7 van het&#13;
Reglement van het Scheidsgerecht voor de Boomkwekerij: 'Wanneer de voorzitter na overleg met de sekretaris&#13;
van oordeel is dat voor de afdoening van een geschil geen bijzondere deskundigheid op het gebied&#13;
van de boomkwekerij is vereist, kan hij als alleensprekend arbiter in tegenwoordigheid van de sekretaris&#13;
het geschil berechten na partijen in de gelegnheid te hebben gesteld de zaak mondeling toe te lichten. Te&#13;
gen deze uitspraak van de voorzitter kan degene, die geheel of gedeeltelijk in het ongelijk is gesteld, in be&#13;
roep komen bij gemotiveerd bezwaarschrift bij de Meervoudige Kamer van het Scheidsgerecht binnen&#13;
twee weken nadat de uitspraak te zijner kennis is gebracht'.&#13;
22. Een wel erg scheve verhouding tussen hoofdsom en kostenveroordeling trof ik aan in een vonnis van de&#13;
Arbitragecommissie Algemene Werkvoorwaarden voor de Landbouwambachtsbedrijven d.d. 1 maart&#13;
1993, Landbouwarbitrage 1993, blz. 1. De gevorderde hoofdsom van ƒ 1000 werd toegewezen, met ver&#13;
oordeling van 'gedaagde' in de arbitragekosten ad ƒ 3500, waarvan ƒ 450 kosten rechtsbijstand. Gelukkig&#13;
behoort een dergelijk verhouding tot de uitzonderingen.&#13;
23. De Vereniging van Leveranciers van Agrarische Bedrijfsgebouwen en uitrusting VABU, de Vereniging&#13;
van Importeurs en Fabrikanten van en Groothandelaren in melkwinnning- en bewaarapparatuur alsmede&#13;
van automatisering voor de veehouderij VEMI, de Vereniging van Handelaren in Landbouwwerktuigen en&#13;
Tractoren V.H.L., de Vereniging van Importeurs van en Groothandelaren in Land- en Tuinbouwmachines&#13;
VIMPOLTU, de Vereniging van Regionale Importeurs en Groothandelaren in Land- en Tuinbouwmachi&#13;
nes VOHIL en het Centraal Orgaan Mechanisatiebedrijven COM.&#13;
24. Historisch is het geval waarin partijen in een langslepend geschil over een bietenrooier uiteindelijk maar&#13;
hadden besloten zich tot de arbitragecommissie AHL te wenden. Tijdens een bezichtiging van het betref&#13;
fende werktuig maakte een van de leden van de commissie kenbaar dat hij even een blik op de onderzijde&#13;
wenste te werpen. Eenmaal op de grond liggend draaide hij een boutje aan. Vervolgens kwam hij over&#13;
eind, wreef de handen schoon en meldde dat het probleem was opgelost.&#13;
25. Verg. het vonnis van de Arbitragecommissie Suikersysteem 1992 d.d. 11 oktober 1993, Landbouwarbitragel993,&#13;
blz. 110.&#13;
26. Verg. het vonnis van deze commissie d.d. 3 december 1993, Landbouwarbitrage 1993, blz. 131.&#13;
27. Verg. het vonnis van de Centrale Commissie van Arbitrage Algemene Spuitvoorwaarden d.d. 5 januari&#13;
1993, Landbouwarbitrage 1993, blz. 15.&#13;
28. 'Een jurist is per definitie geen deskundige', aldus L. Mok, Vrolijke en droevige herinneringen uit de ad&#13;
vocatuur; arbitrage versus overheidsrechtspraak, TvA 1990, blz. 113.&#13;
29. Ingevolge het derde lid van art. 1052 Rv dient een beroep op de onbevoegdheid van een scheidsgerecht op&#13;
de grond dat een geldige overeenkomst tot arbitrage ontbreekt voor alle weren te worden gedaan, tenzij&#13;
het wordt gedaan op de grond dat het geschil volgens art. 1020, derde lid, niet vatbaar is voor arbitrage.&#13;
30. Volgens R. Van Delden staan zaken betreffende de pacht van een Nederlandse hoeve en in Nederland ge&#13;
legen los land per definitie niet ter vrije bepaling van partijen; zie Arbitragerecht, t.a.p. blz. 35. P. Sanders&#13;
komt op blz. 17 van zijn handboek Het nieuwe arbitragerecht, Deventer, 1991, tot de conclusie: 'Arbitrage&#13;
in pachtzaken is uitgesloten'.&#13;
31. Agr R 1983, 3655 (Schouten/Geldersch Landschap).&#13;
32. Aldus ook H.J. Snijders in een van zijn bijdragen aan Arbitragerecht. Op blz. 27 van dit boek schrijft hij&#13;
dat voor interpretatie problemen als de onderhavige uitleg naar normen van redelijkheid is geboden, waar&#13;
bij hij geneigd is de schaal eerder naar bindend advies dan naar arbitrage te laten doorslaan, zelfs indien&#13;
het een geschil betreft waarvan berechting door arbitrage mogelijk is; 'Voor arbitrage is een duidelijke&#13;
keuze vereist, zoals blijkt uit art. 1020'. Zie over de vraag of bindend advies in pachtzaken wel mogelijk is&#13;
Asser-Brunner, nr 5A, onder verwijzing naar Pachtkamer van het Gerechtshof te Amhem 6 oktober 1987,&#13;
Agr R 1988, 4162. In dit kader zij er op gewezen dat art. 1020, lid 3, op bindend advies niet van toepas&#13;
sing is.&#13;
33. In Asser-Brunner, nr. 5A, wordt de opvatting verdedigd dat de omstandigheid dat het pachtrecht bijna ge&#13;
heel dwingend recht is aan arbitrage op zichzelf niet in de weg staat, mits arbiters naar de regelen des&#13;
rechts moeten beslissen. Met Van Delden vraag ik mij af of het verschil tussen beslissen 'naar de regelen&#13;
des rechts' enerzijds en 'als goede mannen naar billijkheid' anderzijds onder de vigeur van het huidig BW&#13;
wel zo groot is als art. 1054 Rv doet vermoeden; Arbitragerecht, blz. 22 en 95. Zie hierover ook L. Mok,&#13;
t.a.p. blz. 118 e.v.&#13;
34. Kamerstukken Tweede Kamer, 22 705; zie voor de meest recente tekst van het wetsvoorstel het gewijzigd&#13;
voorstel van wet d.d. 15 maart 1994 (nr. 11).&#13;
35. Verg. A.H.T. Heisterkamp, Pachtwet (losbl.), nr. 176, onder verwijzing naar onder meer Grondkamer Zee&#13;
land 2 april 1973, P. 1974,3181.&#13;
36. Zie voor de historische achtergronden van de participatie door leden en raden P. de Visser, De deelneming&#13;
van deskundigen aan rechtspraak; Toegespitst op agrarische zaken, Deventer, 1971, blz. 16 e.v.&#13;
37. Verg. P. Sanders, t.a.p. blz. 140.&#13;
38. In de memorie van antwoord bij de artt. 1020 e.v. Rv wordt gesuggereerd dat via een omweg een verge&#13;
lijkbaar resultaat bereikt zou kunnen worden. Zie Kamerstukken 1985-1986, 18 464, nr. 6, blz. 23.&#13;
39. Verg. P. Sanders, t.a.p. blz. 140-141 en R. van Delden in Arbitragerecht, blz. 74-75. Beiden noemen als&#13;
voorbeeld de oproeping in vrijwaring van een tussenpersoon in de produktenhandel die gehouden is ge&#13;
schillen met zijn opdrachtgever te onderwerpen aan arbitrage door hetzelfde scheidsgerecht als tussen ko&#13;
per en verkoper op basis van de door de tussenpersoon bemiddelde koopovereenkomst bevoegd is. Na de&#13;
totstandkoming van de art. 1020 e.v. Rv heeft de Raad van Arbitrage voor de Bouwbedrijven in Nederland&#13;
in art. 22 van zijn statuten een regeling opgenomen voor de oproeping in vrijwaring. Ingevolge lid 3 van&#13;
de bepaling kan een verzoek een derde te mogen oproepen 'slechts worden behandeld indien de verzoe&#13;
kende partij gemotiveerd stelt, dat tussen haar en de in vrijwaring op te roepen derde een overeenkomst tot&#13;
arbitrage tot stand is gekomen, verwijzend naar de Raad en zijn statuten; alsdan zullen de overeenkomst&#13;
tot arbitrage tussen de oorspronkelijke partijen en de gestelde overeenkomst tot arbitrage tussen de verzoe&#13;
kende partij en de in vrijwaring op te roepen derde, in samenhang met deze statuten, gelden als schriftelij&#13;
ke overeenkomst, bedoeld in artikel 1045 lid 3 Wetboek van Burgerlijke Rechtsvordering'. Zie&#13;
hieromtrent de vonnissen van de Raad d.d. 1 september 1992, TvA 1992, 51 en 20 september 1993, TvA&#13;
1993, 38.&#13;
40. De in deze zaak gewezen tussenvonnissen d.d. 25 januari en 3 juni 1993 en het eindvonnis d.d. 26 novem&#13;
ber 1993 zijn opgenomen Landbouwarbitrage 1993, blz. 89, 93 en 103.&#13;
41. Zie omtrent de omvang van deze verplichting HvJEG 6 oktober 1982, Jur. 1982, blz. 3415 (Sri CILFIT en&#13;
Lanificio di Gavardo SpA/Ministerie van Volksgezondheid; zaak 283/81).&#13;
42. HvJEG 23 maart 1982, Jur. 1982, blz. 1095, inzake 'Nordsee' Deutsche Hochseefïscherei GmbH tegen&#13;
Reederei Mond Hochseefïscherei Nordstern AG &amp; Co. KG en Reederei Friedrich Busse Hochseefischerei&#13;
Nordstern AG &amp; Co. KG (verzoek om een prejudiciële beslissing, ingediend door W. Richter, president&#13;
van het Hanseatische Oberlandesgericht Bremen, in zijn hoedanigheid van arbiter; zaak 102/81). De arbi&#13;
ter was conform het van toepassing zijnde arbitraal beding aangewezen door de Kamer van Koophandel te&#13;
Bremen. Zie mede naar aanleiding van dit arrest Willy Alexander and Eric Grabandt, National courts entitled&#13;
to ask preliminary rulings under article 177 of the EEC Treaty: the case law of the Court of Justice,&#13;
Common Market Law Review 1982, blz. 413-420. Gerhard Bebr beschouwt het arrest als 'the first (...) ru&#13;
ling of the Court which dealt with a reference by a genuine arbitration tribunal'; zie zijn bijdrage getiteld&#13;
Arbitration tribunals and article 177 of the EEC Treaty, Common Market Law Review 1985, blz. 493.&#13;
43. De eerste prejudiciële vraag luidde: 'Is een Duits scheidsgerecht dat niet naar billijkheid, doch volgens de&#13;
wet heeft te beslissen en welks beslissing tussen partijen dezelfde werking heeft als een in kracht van ge&#13;
wijsde gegaan rechterlijk vonnis (§ 1040 ZPO), krachtens artikel 177, lid 2, EEG-Verdrag bevoegd het&#13;
Hof van Justitie van de Europese Gemeenschappen om een prejudiciële uitspraak te verzoeken?'.&#13;
44. Zie voor een nadere nuancering van de aan een scheidsgerecht te stellen voorwaarden onder meer HvJEG&#13;
30 juni 1966, Jur. 1966, blz. 258 (Vaassen Goebbels/Bestuur van het Beambtenfonds voor het Mijnbedrijf,&#13;
verzoek om een prejudiciële beslissing van het Scheidsgerecht van het Beambtenfonds voor het Mijnbe&#13;
drijf; zaak 61/65); HvJEG 6 oktober 1981, Jur. 1981, blz. 2311 (Broekmeulen/Huisarts Registratie Com&#13;
missie, verzoek van de Commissie van Beroep Huisartsgeneeskunde te Den Haag; zaak 246/80); 17&#13;
oktober 1989, Jur. 1989, blz. 3199 (Handels- og Kontorfunktionaerernes Forbund i Danmark/Dansk Arbejdsgiverforening&#13;
for Danfoss, verzoek van de Faglige Voldgiftsret; zaak 109/88; HvJEG 30 maart 1993,&#13;
nog niet gepubliceerd (Corbiau/Administration des contributions, verzoek van de Directeur des Contributions;&#13;
zaak C-24/92. Bij het Hof van Justitie is nog in behandeling zaak C-393/92, een verzoek van het Ge&#13;
rechtshof te Arnhem inzake Gemeente Almelo e.a./NV Energiebedrijf IJsselmij; zie PbEG 1992, nr. C&#13;
326, blz. 10.&#13;
45. Verg. Clive M. Schmitthoff, Arbitration and EEC law, Common Market Law Review 1987, blz. 147-148.&#13;
De auteur heeft op dit punt overigens de nodige kritiek op Nordsee; zie de blz. 153-154. Vergelijkbare kri&#13;
tiek is geuit door Bebr, t.a.p., blz. 496 e.v.&#13;
46. Zie overweging 14.&#13;
47. Zie in dit verband de noot van B.H. ter Kuile bij HR 6 november 1992, NJ 1993, 191, onder 10. Voor de&#13;
Arbitragecommissie Suikersysteem 1991 is een en ander aanleiding geweest om bij - niet gepubliceerd -&#13;
vonnis, hoewel verzoeker hierop had aangedrongen, niet over te gaan tot schorsing van de procedure ten&#13;
einde prejudiciële vragen te stellen. In een op verzoek van de commissie terzake uitgebracht deskundigen&#13;
rapport was geconcludeerd dat er een aanzienlijke mate van twijfel bestond of het Hof van Justitie&#13;
bevoegd zou zijn van door de arbitragecommissie gestelde vragen kennis te nemen. Indien zou blijken dat&#13;
het Hof zich hiertoe inderdaad niet bevoegd achtte zou de schorsing slechts vertraging van de procedure&#13;
opleveren, terwijl er in een later stadium voor de gewone rechter voldoende procedurele mogelijkheden&#13;
aanwezig waren om - indien dit noodzakelijk mocht worden bevonden - tot het stellen van prejudiciële&#13;
vragen over te gaan.&#13;
48. L. Hardenberg, Het openbaar maken van arbitrale vonnissen, TvA 1989, blz. 65.&#13;
49. W. ten Cate, t.a.p. blz. 197; zie tevens zijn boekbespreking van Arbitragerecht in TvA 1989, blz. 70.&#13;
50. L. Hardenberg, t.a.p. blz. 66.&#13;
51. Rosabel E. Goodman-Everard, Vertrouwelijkheid in de arbitrage. Een afdwingbaar voordeel? TvA 1991,&#13;
blz. 11, onder verwijzing naar Cour d'appel de Paris (lre Chambre supplementaire) 18 februari 1986, in&#13;
zake Aita/Ojjeh, Revu&amp;de 1'arbitrage 1986, blz. 583-585.&#13;
52. Tegen de toekenning van een bevoorrechte positie van één van partijen bij de benoeming van arbiters kan&#13;
overigens worden opgekomen ingevolge art. 1028 Rv.&#13;
53. Zie bijvoorbeeld de door het Landbouwschap jaarlijks uitgegeven bundels Landbouwarbitrage.&#13;
54. Soms reikt het publieke belang verder. Mijns inziens kan van bijvoorbeeld de suikerarbitrage onmogelijk&#13;
worden gezegd dat deze - waar het geschillen om de overschrijving van referentiehoeveelheden betreft -&#13;
een louter privaatrechtelijk karakter heeft.&#13;
55. Verg. mijn in noot 1 bedoelde bijdrage aan Met grond verbonden, blz. 143-146.&#13;
56. Verg. F.D. von Hombracht-Brinkman, Taken en verantwoordelijkheden van arbitrage-instituten bezien in&#13;
het licht van de driehoeksverhouding partijen-instituut-arbiters, TvA 1994, blz. 2, onder verwijzing naar&#13;
A. Redfern and M. Hunter, Law and Practice of International Commercial Arbitration, 2nd ed., Sweet &amp;&#13;
Maxwell, London, 1991, blz. 157.&#13;
57. Voor de duidelijkheid zij opgemerkt dat ik hier niet doel op de in art. 1051 Rv geopende mogelijkheid van&#13;
arbitraal kort geding, maar op de mogelijkheid van spoed-arbitrage; zie over dit onderscheid nader P. San&#13;
ders, t.a.p. blz. 159-160.&#13;
58. Verg. kantongerecht Zierikzee 19 februari 1988, Praktijkgids 1988, 2870 en TvA 1988, blz. 147-148 (met&#13;
noot Sanders). De kantonrechter verklaarde zich bevoegd kennis te nemen van een geschil dat ingevolge&#13;
de van toepassing zijnde algemene voorwaarden bij uitsluiting door de Arbitragecommissie AHL diende&#13;
te worden beslecht. De door gedaagde opgeworpen exceptie van onbevoegdheid werd verworpen aange&#13;
zien eiser een toevoeging had verkregen, onder oplegging van een eigen bijdrage ad ƒ 110. Het bij het&#13;
kantongerecht verschuldigde griffierecht bedroeg ƒ 50, terwijl eiser bij de arbitragecommissie een depot&#13;
van ƒ 5000 diende te storten. Zie naar aanleiding van het vonnis F.A. Sandkuyl, Een tijdbom onder de&#13;
landbouwarbitrage? Agr R 1989, blz. 53-56 en E.E. Minkjan, Toevoegingsperikelen, Advocatenblad 1989,&#13;
blz. 540. De Raad van Arbitrage voor de Bouwbedrijven beschikt over een dergelijk fonds; zie W. ten&#13;
Cate, TvA 1993, blz. 193.&#13;
</legacyfootnotes><footnotes><footnote/></footnotes><auteurs>Prof. mr. G.M.F. Snijders</auteurs><published>1994-03-21 00:00:00</published><modified>1994-03-21 00:00:00</modified><editiondate>1994-03-21</editiondate><htmlpath>https://denhollander.info/artikel/6054</htmlpath></article>
</articles></edition>