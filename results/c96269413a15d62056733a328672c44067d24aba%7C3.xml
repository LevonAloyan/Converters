<edition><articles><article><jaar>1989</jaar><naam>Tijdschrift voor Agrarisch Recht</naam><uitgave>8/9</uitgave><aflevering>8</aflevering><searchword>TvAR 8/9/1989</searchword><id>6260</id><udhid>UDH:TvAR/6260</udhid><titel>Overzicht en bespreking van de rechtspraak in pachtzaken (art. 12-35 Pw)</titel><searchwords><searchword>TvAR 8/9/1989</searchword><searchword>UDH:TvAR/6260</searchword></searchwords><attachments><attachment><name>1989_nr 8 9_Artikel_Heisterkamp.pdf</name><extention>pdf</extention><url>https://denhollander.info/download/6054/ci</url></attachment></attachments><inleiding>In vervolg op eerdere rechtspraakoverzichten, waaronder mijn bespreking van de&#13;
uitspraken betreffende de art. 1 t/m 11 Pw over de jaargangen 1983, 1984 en 1985&#13;
van dit tijdschrift (Agrarisch recht 1986 blz. 564-577) zullen thans de uitspraken met&#13;
betrekking tot de art. 12-35 Pw zoals gepubliceerd in de jaargangen 1983-1988 worden&#13;
behandeld.&#13;
De bepalingen in kwestie handelen over de duur, de pachtprijs en de 'overige rechten&#13;
en verplichtingen uit de pachtovereenkomst voortvloeiende'. Onder deze bepalingen&#13;
komen tevens uitspraken aan de orde die in dit tijdschrift onder art. 39 en&#13;
56 zijn gerubriceerd, maar die het niet nakomen van verplichtingen uit de pachtovereenkomst&#13;
betreffen. Bij de bespreking is verder geen onderscheid gemaakt tussen&#13;
uitspraken over specifieke contractsbedingen en gelijksoortige verplichtingen die behoren&#13;
tot het 'goed pachter zijn' (art. 25 Pw). Uit de uitspraken kan niet worden&#13;
afgeleid, dat het schenden van een uitdrukkelijke contractsbepaling anders wordt&#13;
behandeld dan schending van een algemene pachtersverplichting van dezelfde&#13;
inhoud.&#13;
KORTE DUUR&#13;
Een van de gronden waarop een korte duur van de pacht pleegt te worden goedgekeurd&#13;
is, dat de verpachter het object na korte tijd wil gaan bestemmen voor andere&#13;
dan landbouwkundige doeleinden. Dit moet echter wel voldoende aannemelijk zijn.&#13;
Bij beschikking van 24 september 1982, Agr R 1983, 3613 kwam de Centrale Grondkamer&#13;
(CG) op grond van ambtshalve ingewonnen inlichtingen tot de slotsom, dat&#13;
een groot gedeelte van de desbetreffende gronden nog een agrarische bestemming&#13;
had en dat het bij de resterende gronden in hoge mate onduidelijk was of en zo ja&#13;
wanneer een eventuele niet-agrarische bestemming zou worden gerealiseerd. In casu&#13;
had de grondkamer dus terecht goedkeuring aan de gevraagde korte duur onthouden.&#13;
In de uitspraken van de CG van 18 september 1984, Agr R 1986, 3994 en 30 juni&#13;
1984, Agr R 1986, 3995 leek de situatie op het eerste gezicht zelfs duidelijker omdat&#13;
vaststond, dat een aanvankelijk voorgenomen niet-agrarische bestemming niet zou&#13;
worden gerealiseerd. De verpachters waren hier echter gemeenten, die de grond lange&#13;
tijd geleden - ongetwijfeld tegen hoge prijzen - hadden verworven voor nietagrarische doeleinden waarvan later (wegens geldgebrek?) moest worden afgezien.&#13;
In afwachting van de realisering van de niet-agrarische bestemming had men de&#13;
grond met goedkeuring van de grondkamer van jaar tot jaar verpacht totdat de&#13;
pachters zich tegen goedkeuring van de korte duur gingen verzetten. De CG overwoog&#13;
in beide gevallen, dat er bijzondere omstandigheden waren om nog eenmaal&#13;
de pachtduur van een jaar goed te keuren. Aldus kregen de gemeenten nog enige&#13;
tijd om zich over de uiteindelijke bestemming van de grond te beraden terwijl de&#13;
grond gedurende die tijd niet ongebruikt zou blijven liggen. De situatie die aan de&#13;
orde kwam in het arrest van de Pachtkamer van het hof van 27 oktober 1986, Agr&#13;
R 1987, 4078 was zo mogelijk nog sprekender. Een landbouwer verkocht - vermoedelijk&#13;
ter voorkoming van onteigening - grond aan de gemeentekring Almelo en&#13;
kreeg daarbij in de vorm van een soort voorovereenkomst het recht om 'op jaarbasis'&#13;
enige grond van de gemeente te pachten tot aan het tijdstip, waarop de gemeente&#13;
deze grond nodig zou hebben voor een geplande niet-agrarische bestemming. De&#13;
overeenkomst bevatte ook nog de bepaling, dat de verkoper bij einde van de pacht&#13;
'nimmer (...), op welke grond dan ook, recht kan doen gelden op enigerlei vorm van&#13;
schadevergoeding'. De bedoeling van dit laatste lijkt duidelijk: als de gemeente onverhoopt&#13;
toch aan een overeenkomst voor de wettelijke duur gebonden zou worden&#13;
- bijvoorbeeld omdat de éénjarige duur niet zou worden goedgekeurd - zou de&#13;
pachter geen schadevergoeding op grond van art. 48 of 52 Pw kunnen vorderen aan&#13;
het einde van de pacht. Een begrijpelijke clausule, nu de gemeente i.c. de pachter&#13;
in zijn voormalige hoedanigheid van eigenaar reeds een schadeloosstelling had betaald,&#13;
mede voor het verlies van de opbrengst van zijn bedrijf.&#13;
Een beding met deze inhoud is voor de Pachtwet echter nietig (zie art. 57 Pw) en&#13;
als de grondkamer de korte duur niet zou goedkeuren, zou de gemeente wellicht te&#13;
zijner tijd toch een tweede schadeloosstelling aan de landbouwer moeten betalen,&#13;
ditmaal wegens het voortijdig verlies van het pachtrecht. Het hof redde de gemeente&#13;
echter door te overwegen, dat de strekking van de éénjarige verpachting en de clausule&#13;
over schadevergoeding vooral was te voorkomen dat de pachter tweemaal schadeloosstelling&#13;
zou ontvangen en dat uit de schadevergoedingsclausule de bedoeling&#13;
van partijen kon worden afgeleid, dat er telkens voor één jaar zou worden verpacht&#13;
zolang de goedkeuring krachtens art. 12 lid 3 Pw zou kunnen worden verkregen. Het&#13;
hof hield de beslissing vervolgens nog aan totdat door de grondkamer ' - en eventueel&#13;
door de Centrale Grondkamer in beroep -' zou zijn beslist over 'een verzoek,&#13;
goed te keuren, dat tussen partijen een pachtovereenkomst zal worden aangegaan&#13;
(...) voor de korte duur van één jaar.' Als de (Centrale) grondkamer het beding zou&#13;
goedkeuren was alles overeenkomstig de bedoeling van de gemeente geregeld; als&#13;
goedkeuring aan het beding zou worden onthouden zou de opschortende voorwaarde&#13;
van goedkeuring van de korte duur - die niet valt onder art. 61 Pw - niet vervuld&#13;
zijn en zou er geen pachtovereenkomst tot stand zijn gekomen. Uiteindelijk gebeurde&#13;
het eerste: de korte duur werd goedgekeurd (blijkens het eindarrest van het hof,&#13;
opgenomen in jaargang 1989 van dit tijdschrift onder nummer 4217).&#13;
Ook in de beschikking van de Centrale Grondkamer van 4 november 1986, Agr R&#13;
1988, 4133 was de problematiek van de dubbele schadevergoeding aan de orde. De&#13;
CG overwoog hier onder meer dat de pachter door een overeenkomst voor de wettelijke duur 'bovenmatig zou worden bevoordeeld, te meer daar als gevolg daarvan&#13;
in beginsel de mogelijkheid zou ontstaan dat appellant (= de pachter, A.H.T.H.)&#13;
bij beëindiging van die pachtovereenkomst door geïntimeerde opnieuw aanspraak&#13;
op volledige schadevergoeding zou verkrijgen, hetgeen niet aanvaardbaar zou zijn.'&#13;
Voor bepaalde openbare lichamen staat een bijzondere weg open om voor korte&#13;
duur te verpachten. Wanneer dergelijke lichamen grond die zij in eigendom hebben&#13;
een bestemming hebben gegeven voor niet tot de landbouw betrekkelijke doeleinden&#13;
van openbaar nut, kunnen zij op grond van art. 62 Pw aan de grondkamer verzoeken&#13;
om goed te keuren, dat zij met betrekking tot die grond pachtovereenkomsten&#13;
sluiten die gelden voor de overeengekomen - meestal korte - duur. Die overeenkomsten&#13;
hoeven dan op dit punt niet meer door de grondkamer te worden getoetst.&#13;
Of de grondkamer terecht op grond van art. 62 toestemming heeft gegeven staat niet&#13;
ter beoordeling van de pachtrechter, aldus terecht het hof bij uitspraak van 12 mei&#13;
1986, Agr R 1987, 4089. Dit behoort tot de competentie van de Centrale Grondkamer.&#13;
De (toekomstige) pachter zal echter ook bij de CG geen gehoor vinden omdat&#13;
de goedkeuring ex art. 62 anders dan bij bijvoorbeeld een ontwerp-overeenkomst&#13;
door alleen de verpachter vóór het aangaan van de pachtovereenkomst kan worden&#13;
gevraagd. De toekomstige pachter heeft hiermee geen bemoeienis omdat de beslissing&#13;
van de grondkamer slechts wordt gegrond op de vraag, of de bestemming het&#13;
beding redelijkerwijze noodzakelijk kan maken (art. 63). De pachter speelt hierbij&#13;
geen rol. Ook art. 91 Pw wijst in deze richting. De CG klinkt in haar beschikking&#13;
van 15 juli 1985, Agr R 1986, 3997 echter iets aarzelender. De CG overweegt, dat&#13;
'op generlei wijze is gebleken dat op het tijdstip waarop de grondkamer de litigieuze&#13;
beschikking (ex art. 62, A.H.T.H.) heeft gegeven (...), appellant als toekomstige&#13;
pachter (...) kon gelden' en verderop 'dat een redelijke toepassing van deze bepaling&#13;
(art. 106 lid 1 Pw, A.H.T.H.) meebrengt, dat daarin onder belanghebbende slechts&#13;
wordt verstaan degene die op het tijdstip, waarop de grondkamer de beschikking&#13;
geeft, als zodanig dient te worden aangemerkt;'. Uit deze overwegingen zou men&#13;
kunnen afleiden, dat een landbouwer die in de aanvraag ex art. 62 als mogelijke toekomstige&#13;
pachter wordt genoemd, beroep zou kunnen instellen. Dit lijkt mij echter&#13;
niet in overeenstemming met art. 62 Pw.&#13;
Men zou zich kunnen voorstellen, dat bij goedkeuring van de korte duur vóór het&#13;
sluiten van de overeenkomst op grond van art. 12 lid 3 Pw de kwestie anders ligt.&#13;
In de eerste plaats is het beoordelingscriterium van art. 12 lid 4 veel algemener dan&#13;
dat van art. 63 en in de tweede plaats maakt art. 90 Pw - anders dan art. 91 - tevens&#13;
melding van 'belanghebbenden', die beroep tegen de beschikking van de grondkamer&#13;
kunnen instellen (zie ook art. 106 Pw). Bij beschikking van 4 november 1986 Agr R&#13;
1988, 4133 bepaalde de CG echter dat de toekomstige pachter - die al sedert&#13;
enige jaren op jaarbasis pachtte en kennelijk ook bij de grondkamer als zodanig&#13;
bekend was - niet als belanghebbende kon worden aangemerkt omdat hij niet&#13;
iemand was 'wiens rechten door die beschikking zijn aangetast en die daarom&#13;
belang heeft om die beschikking te bestrijden.' Veel resoluter dan in het vorige geval&#13;
wordt hier dus de deur voor de (toekomstige) pachter gesloten.&#13;
Voor een hoeve is de wettelijke pachtduur twaalf jaren. Een overeenkomst voor&#13;
zes jaren ten aanzien van wat blijkt een hoeve te zijn is derhalve een overeenkomst waarvan de korte duur goedkeuring behoeft. Deze goedkeuring kan, zoals de pachtkamer&#13;
van het hof al eerder had bepaald, niet bij stempelbeschikking van de grondkamer&#13;
(art. 103 Pw) worden verleend: zij moet uitdrukkelijk en gemotiveerd worden&#13;
gegeven. Dit kwam wederom aan de orde in Pk. Hof Arnhem 4 maart 1986, Agr R&#13;
1987, 4018, een mooi opgebouwde beschikking die voor een aantal kenmerkende&#13;
aspecten van het pachtrecht zeer illustratief is.&#13;
De goedkeuring van de korte duur moet naar luid van art. 12 lid 3 Pw hetzij vóór&#13;
het aangaan van de overeenkomst, hetzij bij de toetsing daarvan worden verleend.&#13;
In het tijdvak tussen aangaan en toetsen is dit merkwaardigerwijze niet mogelijk.&#13;
In het geval dat leidde tot de uitspraak van het hof van 28 april 1986 Agr R 1988,&#13;
4124 was door de pachter op 18 november 1982 een verklaring met de volgende standaard)&#13;
inhoud ondertekend: 'De ondergetekende verklaart, dat hij per 1 november&#13;
1982, de thans bij hem in pacht zijnde gemeentelijke landerijen, waarvan de pacht&#13;
overeenkomst per 1 november 1982 vervalt, (...) weer voor een periode van één jaar&#13;
voor een door de grondkamer goed te keuren pachtprijs wenst te pachten.' Voor de&#13;
korte duur werd op 17 december 1982 goedkeuring verleend en de pachtovereenkomst&#13;
werd op 28 oktober 1983 door de grondkamer goedgekeurd. De vraag was&#13;
nu, wanneer de pachtovereenkomst was gesloten. Zou hiervoor 1 november 1982 of&#13;
18 november 1982 worden aangenomen, dan zou goedkeuring van de korte duur niet&#13;
vóór het ingaan van de overeenkomst zijn verleend en bij de toetsing was over de&#13;
korte duur begrijpelijkerwijze niet gesproken. Het hof kwam op grond van de om&#13;
standigheden van het geval tot de conclusie, dat de overeenkomst pas na 18 november&#13;
1982 en tevens na de goedkeuring van de korte duur tot stand was gekomen.&#13;
De uitspraken Hof Arnhem 1 oktober 1984, Agr R 1987, 4005 en Hof Arnhem&#13;
26 augustus 1985, Agr R 1986, 3961 betreffen het bewijs van de overeengekomen&#13;
duur en worden hier niet verder behandeld. De uitspraken Hof Arnhem 10 januari&#13;
1983, Agr R 1983, 3667, Hof Arnhem 13 juni 1983, Agr R 1984, 3779 en Pk. Ktg.&#13;
Boxmeer 13 december 1983, Agr R 1984, 3780 - alle ook over de duur van de&#13;
pacht - zijn reeds in een vorig overzicht (Agr R 1986, blz. 546 e.v.) aan de orde&#13;
geweest.</inleiding><content>DE PACHTPRIJS&#13;
In de hier te bespreken jaargangen van dit tijdschrift staan drie uitspraken die&#13;
rechtstreeks of indirect betrekking hebben op de pachtprijs. In CG 19 februari 1985,&#13;
Agr R 1987, 4013 was door de grondkamer goedgekeurd dat de tegenprestatie in af&#13;
wijking van art. 13 Pw niet zou bestaan uit een bedrag in Nederlands geld, maar&#13;
uit het in gebruik geven van enkele percelen land. De verpachter kwam in beroep&#13;
tegen goedkeuring van de afwijkende tegenprestatie met onder andere het argument,&#13;
het verpachte zelf (mede)gepacht te hebben en het dus in onderpacht te hebben gegeven.&#13;
Ten tijde van de uitspraak van de Centrale Grondkamer was de hoofdpacht&#13;
door een rechterlijke beschikking geëindigd, hoewel - als ik de beschikking van de&#13;
Centrale Grondkamer goed begrijp - de grond in kwestie nog niet was ontruimd.&#13;
Waarschijnlijk tot verrassing van partijen vernietigde de CG de overeenkomst omdat '(...) het voortbestaan van de onderhavige pachtovereenkomst en daarmee de&#13;
pachtovereenkomst zelf schadelijk is voor de algemene belangen van de landbouw&#13;
(...)'. Als reden voor deze beslissing vermeldt de beschikking dat de verpachtster niet&#13;
langer aan haar verplichtingen uit de onderpachtovereenkomst zou kunnen voldoen&#13;
en er dan tussen partijen een onzekere rechtsverhouding zou ontstaan. In geval van&#13;
een grondruilsituatie als hier aan de orde, waarbij de prestaties sterker dan gebruikelijk&#13;
met elkaar samenhangen, kan ik mij deze beslissing wel voorstellen. De overwegingen&#13;
luiden echter dermate algemeen, dat men zich kan afvragen of dit betekent,&#13;
dat iedere nog niet getoetste onderpachtovereenkomst waarvoor de verpachter geen&#13;
toestemming heeft gegeven en op grond waarvan de hoofdpacht wordt ontbonden&#13;
nu door de (Centrale) grondkamer als strijdig met het algemeen landbouwbelang&#13;
wordt aangemerkt!&#13;
Een andere vorm van 'grondruil' was aan de orde in CG 9 augustus 1982, Agr R&#13;
1984, 3765. Hier was in het kader van een ruilverkaveling het pachtobject door een&#13;
nieuw pachtobject vervangen en daarmee was een nieuwe pachtovereenkomst ontstaan.&#13;
Deze in 1971 ontstane overeenkomst kwam pas tien jaren later bij de grondkamer,&#13;
die de prijs bepaalde aan de hand van de ten tijde van haar beschikking geldende&#13;
pachtnormen. De Centrale Grondkamer oordeelde dat moest worden uitgegaan&#13;
van de in 1971 geldende maximaal toelaatbare pachtnormen en vervolgde&#13;
'..dat voorts - nu niet is gebleken, dat door partijen of één van hen (tijdig) een verzoek&#13;
is ingediend als bedoeld in artikel 19 der Pachtwet, noch sprake is van een desbetreffende&#13;
pachtwijzigingsovereenkomst - geen plaats is voor de bepaling van telkens&#13;
hogere pachtprijzen voor de na (...) 1971 verstreken perioden van drie jaar;&#13;
(...)'. Dit lijkt een opmerkelijke overweging, omdat de CG hier op het eerste gezicht&#13;
de indruk wekt te zijn teruggekomen op de vaste leer, dat bij toetsing van een overeenkomst&#13;
geruime tijd na het aangaan ervan telkens de nieuwe normen moeten worden&#13;
toegepast op de pacht jaren die ingaan na hun inwerkingtreding. Speciale ruilverkavelingsaspecten&#13;
spelen hier echter ook een rol. De pachtverhouding tussen partijen&#13;
was, ondanks de nieuwe overeenkomst, een voortgezette en de grondkamer&#13;
verrichtte hier geen toetsing, maar moest de in 1971 ontstane overeenkomst opmaken&#13;
en de prijs vaststellen. De situatie is hier dus eerder te vergelijken met een getoetste&#13;
overeenkomst waarvoor gedurende lange tijd geen pachtprijsherziening is gevraagd&#13;
dan met een niet getoetste overeenkomst die eerst geruime tijd na het aangaan&#13;
ter toetsing wordt ingezonden.&#13;
Bij beschikking van 6 januari 1986, Agr R 1988, 4129 oordeelde de CG over een&#13;
pachtprijsherziening waarbij de verpachter gedurende de behandeling van het beroepsschrift&#13;
was overleden met achterlating van o.a. de pachter als zijn erfgenaam.&#13;
Deze verzette zich als enige tegen het beroep op formele en materiële gronden. De&#13;
Centrale Grondkamer oordeelde het beroep ontvankelijk niettegenstaande diens&#13;
verzet, nu iedere medeverpachter een pachtprijsherziening kan verzoeken en de&#13;
overige drie medeverpachters het beroep wensten te handhaven. Verder verwees de&#13;
pachter ter ondersteuning van zijn verzet tegen de pachtprijsherziening naar de inhoud&#13;
van het testament van de overleden verpachter. De CG achtte dit laatste alleen&#13;
al hierom niet relevant, omdat bij de beoordeling van een verzoek tot pachtprijsherziening&#13;
ingevolge art. 19 Pw bepalend zijn de omstandigheden ten tijde van het tijdstip van ingang van de driejarige periode (één en ander behoudens art. 19 lid 5&#13;
Pw). Op dat tijdstip was de voormalige verpachter nog in leven.&#13;
Art. 6 lid 4 van het Pachtnormenbesluit 1977 (PNB) geeft een van de normale berekeningswijze&#13;
afwijkende regeling voor de bepaling van de hoogst toelaatbare&#13;
pachtprijs voor nieuwe bedrijfsgebouwen. Deze wordt berekend voor een 'overeengekomen&#13;
duur (...) naar de jaarlijkse afschrijving op grondslag van de vervangingswaarde&#13;
alsmede naar de rente van het geïnvesteerde kapitaal en de eigenaarslasten'.&#13;
In het geval dat leidde tot de beschikking van de Centrale Grondkamer van 5 februari&#13;
1985, Agr R 1987, 4007 waren partijen onder andere het volgende overeengekomen&#13;
voor een ligboxenstal: 'Vanaf 1 december 1982 wordt gedurende 20 jaar de&#13;
pachtsom bepaald op ƒ 20 145 per jaar als volgt berekend...' (volgt berekening conform&#13;
art. 6 lid 4 PNBM, A.H.T.H.). De verpachter wilde aanpassing van deze&#13;
pachtprijs op grond van art. 19 Pw in verband met 'gewijzigde inzichten in rentetypen,&#13;
vervangingswaarden, eigenaarslasten of restwaarde'. De Centrale Grondkamer&#13;
overwoog, dat de herziening ex art. 19 in beginsel ook mogelijk is bij een ingevolge&#13;
art. 6 lid 4 PNB berekende pachtprijs. Hier hadden partijen echter - wellicht wat&#13;
onhandig aansluitend bij art. 6 lid 4 PNB - niet alleen de berekeningswijze, maar&#13;
ook een uitdrukkelijk bedrag voor de periode van 20 jaren vastgelegd. De Centrale&#13;
Grondkamer overwoog, 'dat derhalve herziening van die tegenprestatie in voormelde&#13;
omstandigheden niet door de goede trouw wordt gerechtvaardigd'. Mijns inziens&#13;
moet men bijzondere acht slaan op de verwijzing naar 'voormelde omstandigheden',&#13;
omdat anders op grond van het woord 'derhalve' de indruk zou kunnen ontstaan,&#13;
dat een voor een bepaalde tijd vastgelegd bedrag gedurende die termijn nooit op&#13;
grond van de goede trouw zou kunnen worden herzien. En dat zou geen juiste conclusie&#13;
zijn, omdat de goede trouw juist als functie heeft om de scherpe kantjes van&#13;
bedingen - hoe uitdrukkelijk overeengekomen ook - weg te kunnen nemen. Wel zal&#13;
herziening van een voor een uitdrukkelijke termijn vastgelegde pachtprijs aanzienlijk&#13;
minder snel door de goede trouw worden gerechtvaardigd dan herziening&#13;
van een niet aan termijnen gebonden pachtprijs: de verpachter zal dan zeker met&#13;
klemmender argumenten moeten komen dan de algemene 'gewijzigde inzichten' die&#13;
hij in dit geval aanvoerde.&#13;
Ook over de berekening van de pachtprijs met behulp van het Pachtnormenbesluit&#13;
1977 handelt de beschikking van de CG van 26 maart 1986, Agr R 1988, 4130, waar&#13;
de CG te maken kreeg met de vraag of de nieuwe generatie landbouwmachines beter&#13;
of minder goed opgewassen is tegen onregelmatigheden in de kavelgrootte dan de&#13;
oude.&#13;
In de zaak die leidde tot het arrest van het hof van 13 januari 1986, Agr R 1987,&#13;
4025 was door de eigenaar ter zake van rietgroei op twee percelen vlasland een schadevergoeding&#13;
aan de gebruiker betaald. De gebruiker bleek pachter te zijn en de&#13;
grondkamer verlaagde bij de toetsing de tegenprestatie aanzienlijk. De verpachter&#13;
deed vervolgens een poging om de schadevergoeding te doen aanmerken als een&#13;
overeengekomen vermindering van de tegenprestatie voor het gebruik (vgl. art. 24&#13;
lid 2 Pw). Deze poging strandde omdat niet was bewezen, dat de pachter er van op&#13;
de hoogte was geweest, dat de betaling strekte tot vermindering van de tegenprestatie.&#13;
Anders gezegd: er was geen vermindering overeengekomen. VERPLICHTINGEN VAN DE PACHTER&#13;
Bedrijfsvoering&#13;
De wijze waarop de pachter zijn bedrijf voert is, zo zou men zeggen, in eerste instantie&#13;
iets dat hem zelf aangaat. Dit wordt echter anders wanneer zijn bedrijfsvoering&#13;
van dien aard is, dat belangen van de verpachter worden geraakt, bijvoorbeeld bij&#13;
grove verwaarlozing van het pachtobject of wanneer wordt gehandeld in strijd met&#13;
een verplichting die krachtens wet of uitdrukkelijk beding deel uitmaakt van de&#13;
pachtovereenkomst.&#13;
Een slechte bedrijfsvoering van de pachter kan verschillende consequenties hebben.&#13;
Het meest rigoureus is tussentijdse ontbinding van de pachtovereenkomst (art.&#13;
56 Pw). Ook is mogelijk, dat een verlengingsverzoek van de pachter wordt afgewezen&#13;
aan het einde van de pachtperiode (art. 39 Pw). Verder kan hij zijn voorkeursrecht&#13;
verspelen (art. 56e lid 2 Pw) en kan zijn huidige bedrijfsvoering als medepachter&#13;
een rol spelen bij het beoordelen of hij voor de toekomst voldoende waarborgen&#13;
biedt voor een behoorlijke bedrijfsvoering als enige pachter (art. 54 lid 8). Ten slotte&#13;
kan hij nog schadevergoeding moeten betalen wanneer de verpachter kosten maakt&#13;
om de verwaarlozing te herstellen (zie Pk. hof 12 augustus 1985, Agr R 1986, 3985).&#13;
Wanneer de pachtkamer tot de conclusie komt dat de pachter wegens tekortschieten&#13;
in onderhoud geen goed pachter is geweest, is dit oordeel meestal gebaseerd op&#13;
de gegevens over een langere periode. Men zie:&#13;
- Pk. hof 23 november 1981, Agr R 1983, 3653: de pachter had ondanks reeds&#13;
in 1975 geconstateerde vervuiling met kweekgras geen of althans niet tijdig doeltreffende&#13;
maatregelen genomen (verlengingsverzoek afgewezen);&#13;
- Pk. hof 13 december 1982, Agr R 1983, 3654: de pachter had geen melding ge&#13;
maakt van een slechte staat van het gepachte bij zijn vordering tot vastlegging in&#13;
1978; om deze reden geen tegenbewijs toegelaten tegen uitgangspunt, dat gepachte&#13;
toen in goede staat verkeerde. Het op grote schaal voorkomen van distels en ander&#13;
onkruid in 1981 'wijst op een langdurige verwaarlozing' (pachtovereenkomst ont&#13;
bonden);&#13;
- Pk. hof 9 februari 1987, Agr R 1987, 4085: nadat de pachtkamer reeds in 1979 op&#13;
grond van art. 55 Pw aanwijzingen voor het onderhoud had gegeven was er in 1985&#13;
wederom sprake van sterke vervuiling door onkruid (pachtovereenkomst ontbonden);&#13;
- Pk. hof 24 maart 1986, Agr R 1987, 4028: de pachter was 'over een periode van&#13;
verscheidene jaren ernstig tekort (...) geschoten in de bestrijding van (...) onkruiden'.&#13;
In dit geval speelden ook andere factoren een rol, zoals onvoldoende onder&#13;
houd van sloten en voortdurend te laat betalen van de pachtprijs (pachtovereenkomst&#13;
ontbonden);&#13;
- Pk. hof 26 maart 1984, Agr R 1985, 3857: bij bezichtiging door leden van de&#13;
pachtkamer en van het hof in 1981 en 1983 werd ernstige verwaarlozing van het ge&#13;
pachte geconstateerd. De ene medepachter had zich, aldus het hof, 'niet als een goed&#13;
medepachter (...) gedragen' en de erfgenamen van de andere hadden 'niet al het mogelijke&#13;
(...) gedaan - hetgeen in dit geval was vereist - om tot een normale en aanvaardbare&#13;
onderhoudssituatie te geraken' (pachtovereenkomst ontbonden); Pk. hof 27 juni 1983, Agr R 1983, 3701: op grond van een bezichtiging kwam&#13;
het hof onder meer tot de slotsom 'dat het gepachte blijk gaf van langdurige ernstige&#13;
verwaarlozing' waarin binnen redelijke termijn geen verbetering te verwachten was&#13;
(pachtovereenkomst ontbonden op grond van art. 54 lid 3 Pw).&#13;
In een aantal gevallen waarin een (te snel ingestelde?) vordering tot ontbinding niet&#13;
werd toegewezen dan wel verlenging werd verleend ondanks een beroep op art. 39&#13;
Pw liet het hof wel een waarschuwing horen:&#13;
- Pk. hof 26 januari 1983, Agr R 1983, 3714 (een verlengingszaak), waarin de bedrijfsvoering&#13;
'in een aantal opzichten enigszins te wensen' overliet, maar nog niet&#13;
zover ging dat de bedrijfsvoering niet was geweest zoals een goed pachter betaamt:&#13;
'(...) dat het hof overigens in het ter plaatse geconstateerde aanleiding ziet ... (de&#13;
pachter, A.H.T.H.) er op te wijzen, dat het gedurende langere tijd geen verbetering&#13;
brengen op die punten, ten aanzien waarvan blijkens het proces-verbaal van bezichtiging&#13;
sprake is van enig in gebreke blijven zijnerzijds - met name, als daardoor&#13;
schade of andere nadelige gevolgen zouden optreden -, in een eventueel nieuw ge&#13;
schil tussen partijen tot een andere conclusie zou kunnen leiden;'&#13;
- Pk. hof 13 december 1982, Agr R 1983, 3655, waar de verpachter ontbinding had&#13;
gevorderd omdat de pachter een gedeelte van de grasmat had gescheurd en bespoten&#13;
met 'round-up' (wat als 'een systematisch, niet het meest agressieve middel' wordt&#13;
omschreven) en voorts overmatig gier had aangebracht: volgens het hof bestond de&#13;
onzorgvuldigheid in het feit, dat de pachter kennelijk overmatig drijfmest had opgebracht&#13;
en bijzonder onzorgvuldig met gier en round-up was omgegaan, waardoor&#13;
beide stoffen in de waterloop terecht waren gekomen. Het hof achtte dit alles niet&#13;
voldoende voor ontbinding ' - waar gesteld noch gebleken is dat een dergelijke wanprestatie&#13;
al eerder is voorgekomen -', maar voegde toe, dat er in de toekomst anders&#13;
zou worden geoordeeld 'indien ... (de pachter, A.H.T.H.) zich opnieuw aan&#13;
dergelijke misdragingen zou schuldig maken'.&#13;
Eigenlijk is Pk. hof 27 december 1983, Agr R 1985, 3863 het enige in de besproken&#13;
jaargangen van Agrarisch recht gepubliceerde geval waarin de pachter er op dit punt&#13;
geheel ongeschonden van af kwam. Hier had de verpachter erkend dat de door hem&#13;
gestelde slechte bedrijfsvoering inmiddels was verbeterd, op grond waarvan 'niet gezegd&#13;
kan worden met betrekking tot het onderhoud dat er sprake is van een tekortkoming&#13;
als bedoeld in artikel 39 van de Pachtwet'.&#13;
Wijziging van bestemming, inrichting en gedaante&#13;
Voor wijzigingen in bestemming, inrichting en gedaante van het gepachte heeft de&#13;
pachter schriftelijke toestemming van de verpachter nodig (art. 30 lid 1 Pw). Brengt&#13;
hij dergelijke wijzigingen zonder toestemming aan, dan pleegt hij wanprestatie. Onder&#13;
zo'n wijziging in bestemming, inrichting of gedaante valt blijkens CG 20 april&#13;
1984, Agr R 1984, 3815 niet het aanleggen van drainage en evenmin het uitdiepen&#13;
en verbreden van een sloot. Voor dergelijke werkzaamheden heeft de pachter de&#13;
toestemming van de verpachter niet nodig en dus evenmin de eventuele machtiging&#13;
van art. 30 lid 3 Pw. De CG overwoog daarbij, dat aanleg van de drainage wel een verbetering van 'de bestemming, inrichting of gedaante' van het gepachte opleverde.&#13;
Deze constatering is van belang voor de mogelijke toepasbaarheid van art. 31 Pw,&#13;
krachtens welk artikel de pachter aan het einde van de pacht aanspraak kan maken&#13;
op een naar billijkheid te bepalen vergoeding voor door hem aangebrachte verbeteringen&#13;
aan het gepachte. De verpachter had zich hier kennelijk tegen verzet, want&#13;
de Centrale Grondkamer vervolgde: 'Overwegende, dat derhalve tevens door de ongegrondverklaring&#13;
van het verzet van de verpachter tegen de aanleg van de drainage&#13;
door de pachter bij het einde van de pacht het recht op een (...) vergoeding (...) ingevolge&#13;
artikel 31, lid 1, der Pachtwet, ontstaat; dat dus de grief voor zover daartegen&#13;
gericht faalt;'. Vervolgens overwoog de CG, dat 'het bovenstaande ook geldt' voor&#13;
het uitdiepen en verbreden van de sloot voor zover deze werkzaamheden dienden tot&#13;
de bevordering van een normale waterafvoer, maar voegde daaraan toe, dat deze&#13;
werkzaamheden 'in zoverre behoren tot het normale onderhoud van de gepachte&#13;
grond waartoe de pachter verplicht is (en) dat er wat dit betreft dus geen sprake is&#13;
van een verbetering of verandering van de bestemming, inrichting of gedaante van&#13;
het verpachte, zodat de pachter voor de uitvoering van deze werkzaamheden de&#13;
toestemming van de verpachter niet behoeft en bij weigering daarvan de grondkamer&#13;
niet een machtiging kan geven'. Uit het niet aannemen van een verbetering&#13;
blijkt dat 'het bovenstaande' toch niet helemaal gold, want voor een vergoeding ex&#13;
art. 31 Pw is dan geen plaats. In deze beschikking werd wel als een verandering in&#13;
de gedaante van het gepachte beschouwd het egaliseren van het gepachte en het verlengen&#13;
van een sloot met 100 meter. Hoewel met deze verandering het algemeen&#13;
landbouwbelang gediend werd, had de verpachter een redelijk belang bij behoud&#13;
van de landschappelijke waarden van het verpachte; de machtiging - die hier dus&#13;
wel nodig was - werd geweigerd.&#13;
Ontgronding is ook een verandering van het gepachte. Een pachter had een begin&#13;
gemaakt met ontgrondingswerkzaamheden zonder schriftelijke toestemming van de&#13;
verpachter of machtiging van de grondkamer. Na door middel van een kort geding&#13;
genoodzaakt te zijn de ontgrondingsactiviteiten te staken, vroeg hij alsnog de in art.&#13;
30 lid 3 Pw bedoelde machtiging bij de grondkamer. In het algemeen wordt de&#13;
machtiging niet achteraf verleend, maar in dit geval was de ontgronding slechts voor&#13;
een zeer klein gedeelte uitgevoerd en was het belang van de pachter hierbij groot&#13;
zonder dat een redelijk belang van de wederpartij zich ertegen verzette. Bij beschikking&#13;
van 22 februari 1986 Agr R 1988, 4131 bevestigde de CG de beschikking waarbij&#13;
de machtiging was verleend.&#13;
Eveneens een wijziging als bedoeld in art. 30 - ditmaal een verandering in de&#13;
bestemming - is het scheuren van grasland. Zowel in het arrest van het hof van 13&#13;
december 1982, Agr R 1983, 3655 als in het arrest van 14 oktober 1985, Agr R 1987,&#13;
4024 had de pachter een deel van het gepachte zonder toestemming van de verpachter&#13;
gescheurd. In het eerste geval had de pachter waarschijnlijk de bedoeling gehad&#13;
om de grasmat te verbeteren en had hij het gescheurde na korte tijd weer ingezaaid.&#13;
Het hof achtte een en ander - ook in combinatie met klachten over de bedrijfsvoering&#13;
- niet van dien aard, dat ontbinding zou moeten volgen. In het tweede geval&#13;
had de pachter aan zijn verpachter verzocht om een perceel te mogen scheuren teneinde&#13;
groenvoedergewas te gaan verbouwen, welk verzoek door de verpachter niet werd ingewilligd. Wel deed de verpachter een tegenvoorstel: scheuren, één jaar aardappels&#13;
verbouwen en opnieuw inzaaien met een grasmengsel. Na een vergeefse poging&#13;
om via een machtiging van de grondkamer (art. 30 lid 3) alsnog zijn plannen&#13;
te verwezenlijken, scheurde de pachter de grasmat en pootte aardappels. Hij deed&#13;
dit zonder contact met de verpachter te zoeken. Eerst nadat deze een vordering tot&#13;
ontbinding van de pachtovereenkomst had ingesteld, zaaide de pachter het perceel&#13;
in met graszaad. Als verweer voerde de pachter aan, dat hij het tegenvoorstel van&#13;
de verpachter had aanvaard. Het hof liet in het midden, of dit tegenvoorstel van de&#13;
verpachter 'wegens het ontbreken van enige tot de verpachter gerichte wilsverklaring&#13;
van de pachter' niet was vervallen (bedoeld zal zijn: wegens verstrijken van een redelijke&#13;
termijn voor aanvaarding). Ook al kwam het voorstel nog voor aanvaarding&#13;
in aanmerking, dan nog had de pachter het niet aanvaard, aldus het hof. Dit lijkt&#13;
mij juist, want door het vragen van een machtiging aan de grondkamer om zijn oorspronkelijke&#13;
plan uit te voeren had hij het tegenvoorstel langs indirecte weg zelfs&#13;
verworpen. Het hof koos echter een geheel andere route: 'Aangezien het tegenvoorstel&#13;
voorzag in een verplichting van de pachter die eerst geruime tijd nadat het tegenvoorstel&#13;
was gedaan, zou moeten worden vervuld - namelijk wederinzaaien met&#13;
een voorgeschreven graszaadmengsel - kan geen sprake zijn van stilzwijgende aanvaarding.'&#13;
Dit lijkt mij geen juiste redenering. Waarom zou niet uit de gedragingen&#13;
van de pachter vóór het instellen van de vordering tot ontbinding - het scheuren&#13;
van het land en het poten van aardappels - een stilzwijgende aanvaarding van het&#13;
gehele voorstel kunnen worden afgeleid? Ons recht kent niet de regel, dat een aanbod&#13;
dat (tevens) een geruime tijd later te vervullen verplichting behelst slechts uitdrukkelijk&#13;
kan worden aanvaard.&#13;
Wat hier verder van zij, de wanprestatie van de pachter leidde niet tot ontbinding&#13;
van de pachtovereenkomst, omdat de pachter zich niet eerder aan wanprestatie had&#13;
schuldig gemaakt, zich (uiteindelijk) had gedragen naar het tegenvoorstel van de&#13;
verpachter (dat hier dus toch nog een rol speelde) en het gras goed had ingezaaid.&#13;
Een bevredigende uitkomst, ook op het punt van de proceskosten, die werden gecompenseerd.&#13;
In het arrest van het hof van 8 oktober 1984, Agr R 1987, 4016 was de pachter&#13;
tot het spiegelbeeld van scheuren verplicht: hij moest het gepachte inzaaien met graszaad.&#13;
Nadat de verpachtster hem diverse malen tevergeefs tot nakoming had aangemaand&#13;
werd ontbinding van de pachtovereenkomst gevorderd en met succes. De enige&#13;
vraag die bij lezing van het arrest rijst, is waarom de pachter zo hardnekkig (zoals&#13;
het kopje boven het arrest stelt) in zijn houding volhardde. Kennelijk was de grond&#13;
als bouwland voor hem veel waard. Aldus ook de pachtkamer in eerste aanleg, die&#13;
dit (agrarische) belang groter achtte dan het belang van de verpachtster, dat 'uitsluitend&#13;
van landschappelijke aard' was. Een groter belang bij bouwland rechtvaardigt&#13;
echter niet, dat een uitdrukkelijke verplichting tot inzaaien terzijde wordt gesteld.&#13;
Dergelijke omstandigheden hadden misschien wel in een eerdere fase een rol kunnen&#13;
spelen, nl. bij de toetsing van de pachtovereenkomst door de grondkamer. Opmerkelijk&#13;
is, dat de pachter voor het hof de kwestie nog aanscherpte door aan te voeren&#13;
dat de verplichting tot inzaaien van bouwland een buitensporige zou zijn. Het aanmerken&#13;
van een beding als 'buitensporig' is zeker geen taak van de pachtrechter, maar is uitsluitend de grondkamer voorbehouden (zie art. 5 lid 1 onder b Pw). Nog&#13;
opmerkelijker is, dat deze stelling van de pachter door het hof op inhoudelijke gronden&#13;
werd verworpen. Het hof voegde nog toe: 'De aanduiding van het verpachte&#13;
als grasland hield in, dat (...de) pachter dit zou gebruiken als grasland, hetgeen in&#13;
dit geval met zich meebracht, het inzaaien met graszaad. Er moet van worden uitgegaan,&#13;
dat de grondkamer bij de toetsing van de pachtovereenkomst dit ook zo&#13;
heeft begrepen.' Men vraagt zich naar aanleiding van de laatste zin af wat het hof&#13;
zou hebben beslist als aannemelijk was, dat de grondkamer een en ander niet had&#13;
onderkend. Waarschijnlijk hetzelfde, nu het hof in de vorige overweging al de rol&#13;
van grondkamer op zich had genomen door het beroep op buitensporigheid te verwerpen.&#13;
Persoonlijk gebruik&#13;
Hoewel men pacht wel eigenschappen van een zakelijk recht toedicht, heeft het in&#13;
ieder geval in één opzicht allerminst het karakter van een zakelijk genotsrecht. Zakelijke&#13;
rechten als erfpacht zijn vervreemdbaar; de zakelijk gerechtigde mag bovendien&#13;
het object van zijn recht verhuren, verpachten of uit anderen hoofde door derden&#13;
laten gebruiken. Pacht daarentegen geeft een aanmerkelijk persoonlijker band:&#13;
wie niet zelf het gepachte gebruikt of althans nauw (in leidinggevende zin) bij de exploitatie&#13;
betrokken is, handelt niet als een goed pachter in de zin van art. 25 Pw en&#13;
loopt het risico hiermee te worden geconfronteerd bij een verlengingsprocedure of&#13;
via een vordering tot ontbinding van de pachtovereenkomst. Zo had in het geval dat&#13;
leidde tot de beschikking van het hof van 14 oktober 1983, Agr R 1984, 3763 de&#13;
pachter (mede) ter bestrijding van aardappelmoeheid een besmet gedeelte van het&#13;
gepachte feitelijk afgestaan aan een derde als grasland. Het hof oordeelde, dat 'gezien&#13;
de op (...de pachter...) drukkende verplichting het gepachte zelf te gebruiken&#13;
en het derhalve niet geheel of voor een groot gedeelte aan een ander in gebruik te&#13;
geven - ook niet tijdelijk -, zijn bedrijfsvoering op het gepachte niet is geweest&#13;
zoals het een goed pachter betaamt.' Het verlengingsverzoek van deze pachter werd&#13;
dan ook afgewezen. In een andere verlengingsprocedure, die uitmondde in een beschikking&#13;
van 11 april 1985, Agr R 1986, 3977, was de pachter op grote afstand van&#13;
de gepachte 1.71 hectare gaan wonen. Op het gepachte liet hij tien pinken weiden,&#13;
die hij er ieder voorjaar heenbracht. Verder gebruikte hij de grond soms voor graswinning.&#13;
Zijn eigen aanwezigheid op het gepachte was beperkt tot zo'n vier bezoeken&#13;
per jaar. Verder liet hij dagelijks een 'bewaarsman' komen kijken, die in zijn&#13;
opdracht de sloten schoonde en kunstmest strooide en kwam zijn vader eenmaal in&#13;
de veertien dagen het gepachte bezoeken. Omdat voor dit gebruik betrekkelijk weinig&#13;
persoonlijke bemoeienis was vereist en er over de onderhoudstoestand van het&#13;
gepachte niet was geklaagd 'terwijl het toch om kwetsbare, trapgevoelige grond&#13;
gaat', overwoog het hof dat 'onder deze omstandigheden blijkt van een voortzetting&#13;
van een zo nauwe betrokkenheid bij de exploitatie door geregelde bemoeienis daarmee&#13;
en leiding daarvan op vakkundige wijze, dat er, hoewel dit in de regel bij exploitatie&#13;
op zo grote afstand niet het geval zal zijn, in deze nog sprake is van een persoonlijk&#13;
gebruik voor de landbouw.' In weer een andere verlengingszaak (Pk. hof 6 april 1985, Agr R 1986, 3960) was&#13;
niet komen vast te staan, dat de pachter niet de dagelijkse leiding had behouden.&#13;
Hij exploiteerde een gemengd bedrijf, waarbij hij het werk op het veehouderij gedeelte&#13;
zelf uitvoerde en het werk op het (kleine) akkerbouwgedeelte door loonwerkers&#13;
liet uitvoeren. Het hof betrok ook de redenen voor het niet eigenhandig exploiteren&#13;
van het bouwland (te kleine oppervlakte voor aanschaf machines, stalruimte&#13;
zo ondoelmatig dat er weinig tijd voor de akkerbouw overbleef) in de verwerping&#13;
van de stelling, dat de bedrijfsvoering niet die van een goed pachter was geweest.&#13;
Tot het persoonlijk gebruiken van het gepachte kan ook worden gerekend het wonen&#13;
in de op een gepachte hoeve aanwezige woning. In het geval dat leidde tot het&#13;
arrest van het hof van 26 augustus 1985, Agr R 1986, 3978 had de pachter het woonhuis&#13;
verlaten terwijl ook het pachtcontract hem tot 'net en zindelijk' bewonen verplichtte.&#13;
Na enige tijd woonden er een dochter en schoonzoon van de pachter in.&#13;
Wanprestatie, oordeelde het hof. Daar kwam nog bij, dat bewezen werd geacht dat&#13;
de pachter in strijd met een uitdrukkelijke contractsbepaling vee van anderen ter inscharing&#13;
had aangenomen en dat de pachter - op leeftijd en zonder opvolger -&#13;
nog maar weinig aandacht aan de (extensieve) bedrijfsvoering besteedde. Dit alles&#13;
was voldoende om ontbinding van de pachtovereenkomst te rechtvaardigen.&#13;
Betaling pachtprijs&#13;
Een zeer belangrijke verplichting van de pachter is die tot betaling van de pachtprijs.&#13;
Het in gebreke zijn om de pachtprijs te voldoen is zelfs een imperatieve grond om&#13;
de overeenkomst te ontbinden (art. 56 lid 2 Pw). Meestal betreffen de procedures&#13;
echter het (herhaaldelijk) te laat betalen, soms in strijd met clausules in de pachtovereenkomst&#13;
die stipte betaling voorschrijven. In de jaargangen 1983-1987 zijn vier&#13;
uitspraken gepubliceerd die geheel of ten dele op te late betaling betrekking hebben.&#13;
In de situatie die leidde tot het arrest van het hof van 10 december 1984, Agr R 1985,&#13;
3901 had de pachter gedurende zo'n driejaren de halfjaarlijkse termijnen regelmatig&#13;
één tot zes maanden overschreden en waren zijn bedrijfsvooruitzichten van dien&#13;
aard, dat verdere overschrijdingen te verwachten waren. Het ontbindingsvonnis&#13;
werd door het hof bekrachtigd. In een beschikking van het hof van 13 december&#13;
1983, Agr R 1984, 3797 daarentegen werd de pachtovereenkomst met zes jaren verlengd&#13;
hoewel de pachter gedurende ongeveer vijfjaren telkens drie tot zes weken en&#13;
éénmaal zelfs zes maanden te laat had betaald. Het hof achtte dit betalingsgedrag&#13;
'bijzonder laks', maar constateerde dat de betalingsachterstand inmiddels was aangezuiverd&#13;
en putte uit betaling van enige rente door de pachter het vertrouwen, dat&#13;
de toekomst verbetering zou brengen. Een - inmiddels gezuiverde - overtreding&#13;
van de gemeentelijke distelverordening ten aanzien van een klein stukje grond kon&#13;
in het oordeel van het hof geen verandering brengen. Men krijgt - hoewel het hof&#13;
dit niet zegt - het vermoeden dat de gezinssituatie van de pachter en de gezondheid&#13;
van het bedrijf medebepalend zijn geweest voor de afwijkende uitkomst ten aanzien&#13;
van het arrest van 1984. Bij het arrest van het hof van 23 maart 1987, Agr R 1987,&#13;
4077 was een betalingsachterstand die reeds bestond ten tijde van het vonnis van het&#13;
kantongerecht bij de behandeling van het hoger beroep nog niet weggewerkt. Hoewel dit alleen misschien al wel voldoende had kunnen zijn om op grond van art. 56&#13;
lid 2 het ontbindingsvonnis van de kantonrechter te bekrachtigen, had de pachter&#13;
ook nog een weiland onvoldoende onderhouden en land 'wederom onderverpacht'.&#13;
Dit had de kantonrechter eveneens in de beoordeling betrokken en het hof vestigde&#13;
hier nog eens de aandacht op. Ten slotte is er nog het reeds besproken arrest van&#13;
het hof van 24 maart 1986, Agr R 1987, 4028, waar de pachter niet alleen het gepachte&#13;
slecht had onderhouden, maar bovendien gedurende 12 jaren de pachtprijs&#13;
een tot twee maanden later had betaald dan het contract voorschreef. De pachter&#13;
stelde, dat verdere overschrijdingen niet hoefden te worden verwacht. Het hof hierover:&#13;
'Daargelaten, dat (...de pachter, A.H.T.H.) geen enkele omstandigheid vermeldt&#13;
waarop deze stelling steunt, hetgeen na termijnoverschrijding gedurende&#13;
twaalf jaren voor de hand had gelegen, vormen deze (overschrijdingen, A.H.T.H.)&#13;
op zichzelf reeds een ernstige nalatigheid in de nakoming van zijn betalingsverplichting,&#13;
temeer daar in het pachtcontract stipte betaling is overeengekomen'. Het ontbindingsvonnis&#13;
werd bekrachtigd, mede wegens slechte bedrijfsvoering van de&#13;
pachter.&#13;
Oplevering in goede staat&#13;
Het bekende arrest van het hof van 9 mei 1988, Agr R 1988, 4174 handelt over&#13;
de vraag of een pachter van los grasland voor de melkveehouderij verplicht is aan&#13;
het einde van de pacht melkquotum aan de verpachter te doen toekomen. Het hof&#13;
overweegt hieromtrent: 'De omstandigheid dat partijen geen overeenkomst hebben&#13;
gesloten aangaande het later aan de pachter betreffende het gepachte toegekende&#13;
melkquotum, sluit niet uit, dat de redelijkheid en billijkheid de pachter verplichten&#13;
bij het gebruik van dat quotum te waken voor het daarmee samenhangende belang&#13;
van de verpachter. De verplichting van de pachter, het gepachte bij het einde&#13;
van de pachtovereenkomst in goede staat aan de verpachter op te leveren, zal&#13;
in het algemeen meebrengen, dat het hem niet vrijstaat, bij het einde van de pacht&#13;
de grond aan de verpachter op te leveren zonder de daarmee samenhangende heffingvrije&#13;
hoeveelheid melk.' Het opleveren van het gepachte 'in goede staat' betekent&#13;
dus onder andere het opleveren inclusief melkquotum. Dit heeft weinig meer&#13;
te maken met de feitelijke toestand van het gepachte, waarover art. 25 lid 2 volgens&#13;
de meeste schrijvers handelt. Het hof had deze redenering echter nodig om de bevoegde&#13;
rechter te zijn in een zaak, die eigenlijk de interpretatie van de Beschikking&#13;
superheffing 1988 betreft. Ik laat dit interessante arrest verder onbesproken met de&#13;
kanttekening, dat het hof verderop iets van zijn eigen woorden terugneemt door in&#13;
algemene zin te overwegen dat het niet voor de hand ligt dat het quotum bij niet&#13;
verlengen van de pacht van los land zonder meer naar de verpachter gaat en vervolgens&#13;
ook dit terugneemt door dit gevolg in het concrete geval 'naar billijkheid' wel&#13;
aan te nemen. VERPLICHTINGEN VAN DE VERPACHTER&#13;
Bijzondere verplichting&#13;
De pachtovereenkomst die aan de orde was in het arrest van het hof van 12 december&#13;
1983, Agr R 1985, 3862 bevatte een zeer bijzondere verplichting: de bediening&#13;
van een pont (kennelijk nodig om de in een polder gelegen pachtgrond te bereiken)&#13;
zou 'door of vanwege' de verpachter geschieden. De procedure ging over de uitleg&#13;
van deze bepaling: verplichtte deze de verpachter ook tot vervanging van de inmiddels&#13;
60 jaar oude pont? Uitleg van het contract leidde tot de conclusie, dat de vordering&#13;
van de verpachter - een verklaring voor recht dat dit niet zo was - in ieder&#13;
geval moest worden afgewezen. Het hof overwoog nog, dat als bij bevestigende&#13;
beantwoording van de vraag rendabele exploitatie van de polder door de verpachter&#13;
niet meer mogelijk zou zijn, vervanging van de pont een onvoorziene omstandigheid&#13;
zou kunnen zijn en wel één van dien aard, dat de pachter naar redelijkheid en billijkheid&#13;
ongewijzigde instandhouding van de overeenkomst niet mag verwachten. Men&#13;
kan zich afvragen of het als bij het sluiten van de overeenkomst 'onvoorzien' moet&#13;
gelden dat een pont - die toch aan slijtage onderhevig is en door natuurgeweld of&#13;
brand schade kan oplopen - eens moet worden vervangen. Wat hiervan zij, deze&#13;
uitspraak heeft eigenlijk weinig met pacht te maken en is meer een kwestie van algemeen&#13;
burgerlijk recht. Dat de pachtrechter zich hier toch mee bezighield is een uitvloeisel&#13;
van het feit, dat de verplichting over bediening van de pont in de pachtovereenkomst&#13;
stond. Om deze reden zou men zich kunnen afvragen of het hof niet eigenlijk,&#13;
in plaats van te overwegen dat de pachter wellicht naar redelijkheid en bilijkheid&#13;
geen ongewijzigde instandhouding van de overeenkomst mag verwachten, de&#13;
verpachter had moeten wijzen op art. 33 Pw dat de mogelijkheid biedt om, ook zonder&#13;
dat er sprake is van onvoorziene omstandigheden, bepalingen van de pachtovereenkomst&#13;
te laten herzien door de grondkamer.&#13;
Ter beschikking stellen en onderhoud&#13;
Art. 20 Pw bepaalt dat de verpachter gehouden is het verpachte in goede staat van&#13;
onderhoud ter beschikking te stellen. In Pk. hof Arnhem 14 november 1983, Agr R&#13;
1984, 3761 eiste de pachter, dat zijn verpachter een gedeelte van het gepachte aan&#13;
hem ter beschikking zou stellen. Betwist was of de pachtovereenkomst ook op de&#13;
grond in kwestie betrekking had, maar vaststond dat die grond reeds aan een derde&#13;
was verpacht en dat die derde het in gebruik had genomen. Omdat de verpachter&#13;
de derde niet tot ontruiming kon dwingen had de pretense pachter geen belang bij&#13;
zijn vordering en werd hij door het hof niet-ontvankelijk verklaard.&#13;
Naast de verplichting van art. 20 moet de verpachter krachtens art. 24 ook instaan&#13;
voor verborgen gebreken aan het verpachte. Een uitspraak die indirect hierover handelt&#13;
(no. 4025) is reeds onder de pachtprijs aan de orde geweest.&#13;
In art. 20 Pw kan men voorts lezen, dat het gepachte in goede staat van onderhoud&#13;
ter beschikking moet worden gesteld. Deze bepaling is echter van aanvullend&#13;
recht; partijen kunnen er bij overeenkomst van afwijken (zie art. 57 Pw). Algemeen is men van oordeel, dat dit afwijken ook stilzwijgend kan geschieden. Het gegeven,&#13;
dat de pachter het gepachte heeft aanvaard in de staat waarin het zich bevond ontheft&#13;
de verpachter echter niet van zijn verplichting tot groot onderhoud (art. 26 lid&#13;
1 Pw). Dit laatste was aan de orde in Pk. hof Arnhem 10 maart 1986, Agr R 1987,&#13;
4068. Het betrof een 'ruim 80 jaar oude, traditionele Twentse varkens-annex jongveeschuur&#13;
- een zogenaamde schöppe', die zich in een slechte staat van onderhoud&#13;
bevond en waarvoor de pachter de in art. 26 lid 2 bedoelde machtiging vorderde.&#13;
Vast stond, dat de schuur reeds bij het sluiten van de pachtovereenkomst in 1956&#13;
in matige staat verkeerde en dat noch de aanvankelijke pachter, noch de in 1982&#13;
door de rechter in de plaats gestelde huidige pachter ooit de verpachter tot onderhoud&#13;
had aangemaand. Het hof overwoog: 'Hieruit volgt, dat - daargelaten of&#13;
partijen eventueel stilzwijgend zijn overeengekomen, dat de pachter de schuur (en&#13;
wellicht ook de andere opstallen) bij de aanvang van de pacht zou aanvaarden in&#13;
de staat waarin deze zich bevond - de vorige pachter, in wiens plaats (de huidige&#13;
pachter, A.H.T.H.) is gesteld, genoegen heeft genomen met de toestand waarin de&#13;
schuur zich bij de levering bevond. In ieder geval heeft de vorige pachter bij de verpachters&#13;
het gerechtvaardigde vertrouwen gewekt, met die toestand genoegen te hebben&#13;
genomen.' Ik begrijp deze overweging aldus, dat het niet ter zake doet of deze&#13;
pachter de schuur heeft aanvaard zoals zij was, maar dat het er voor art. 20 Pw om&#13;
gaat of degene in wiens plaats hij is gesteld genoegen heeft genomen met de schuur&#13;
in die staat. Dat lijkt mij juist, want de in de plaats gestelde zet de bestaande overeenkomst&#13;
voort en krijgt bij zijn aantreden het gepachte niet 'ter beschikking' als&#13;
ware er een nieuwe pachtovereenkomst. Het hof vervolgt: 'Zulks ontheft de verpachters&#13;
(...) niet van de verplichting, aan de schuur alle nodige reparaties te doen,&#13;
met uitzondering van de geringe en dagelijkse, die volgens het plaatselijk gebruik&#13;
ten laste van de pachter komen. In dit geval zijn de noodzakelijke reparaties die welke&#13;
moeten worden verricht om te maken, dat de pachter, gelet op de ouderdom, de&#13;
samenstelling en de - bij de aanvang van en tijdens de pachtduur - matige&#13;
toestand van de schuur, het normale genot daarvan kan hebben'.&#13;
Deze passage roept bij mij twee vragen op. In de eerste plaats kan van de verplichting&#13;
van art. 26 lid 1 - evenals van de verplichting van art. 20 - bij overeenkomst&#13;
worden afgeweken. Zou dit niet ook stilzwijgend kunnen? In dit geval had de oorspronkelijke&#13;
pachter gedurende ruim 26 jaren stilgezeten; pas enige tijd na de in de&#13;
plaatsstelling werd actie ondernomen. Blijkens de overwegingen van het hof had&#13;
ook de pachter zich aan het (klein) onderhoud weinig gelegen laten liggen. Hoewel&#13;
er in beginsel niets aan in de weg staat om van art. 26 lid 1 stilzwijgend af te wijken&#13;
zal men hiertoe minder snel kunnen concluderen dan bij art. 20, omdat laatstgenoemd&#13;
artikel voor wat betreft de staat van onderhoud een eenmalige verplichting&#13;
behelst en eerstgenoemd artikel een voortdurende. Een bijkomend probleem is nog,&#13;
dat noch de door het hof geconstateerde stilzwijgende afwijking van art. 20, noch&#13;
een eventuele afwijking van art. 26 door de grondkamer is getoetst op bezwarendheid.&#13;
Bij art. 20 is dit niet zo zeer een probleem, omdat de slechte onderhoudstoestand&#13;
van de schuur in de pachtprijs zal zijn verdisconteerd en dus in zoverre&#13;
de afwijking van art. 20 als getoetst kan gelden. Een afwijking van art. 26 lid 1&#13;
door langdurig stilzitten zou - indien men dit als een overeenkomst opvat - echter neerkomen op een wijzigingsovereenkomst die, voor zover niet getoetst, slechts de&#13;
gevolgen van art. 10 Pw heeft. De grondkamer zou dan moeten bezien of deze overeenkomst&#13;
door de beugel kan. Hieraan zou men slechts kunnen ontkomen door een&#13;
langdurig stilzitten van de pachter als rechtsverwerking op te vatten. En daarmee&#13;
moet men, mede gelet op het voortdurende karakter van de verplichting, zeer voorzichtig&#13;
zijn.&#13;
Een tweede vraag die de overweging van het hof oproept is de vraag of - gegeven&#13;
de overeengekomen afwijking van art. 20 Pw - de reparatieverplichting van de verpachter&#13;
slechts strekt tot het brengen van de schuur in een toestand als bij aanvang&#13;
van de pacht of dat de verplichting verder reikt. Het hof lijkt enigszins tweeslachtig&#13;
door enerzijds 'de - bij de aanvang van en tijdens de pachtduur - matige toestand&#13;
van de schuur' te noemen en anderzijds voor de pachter 'het normale genot' te verlangen.&#13;
Eveneens over de verplichting tot groot onderhoud handelt het arrest van de&#13;
pachtkamer van het hof van 11 augustus 1986, Agr R 1988, 4186. Hier had het gepachte&#13;
dringend reparaties nodig en de kosten hiervoor waren op ƒ 56.500 excl.&#13;
BTW geraamd. Het hof overwoog, dat het beschikken over onvoldoende middelen&#13;
de verpachter niet ontheft van de uit de Pachtwet voortvloeiende verplichtingen en&#13;
veroordeelde hem tot nakoming op straffe van verbeurte van een dwangsom.&#13;
Wederopbouwverplichting&#13;
Anders dan art. 26 bevat art. 29 Pw een verplichting tot vernieuwing van opstallen&#13;
en wel ingeval van tenietgaan door brand of storm. Over zo'n situatie handelt het&#13;
arrest van het hof van 10 september 1984, Agr R 1985, 3910. Door brand was een&#13;
houten schuur en een gedeelte van een op het gepachte aanwezig (niet door de pachter&#13;
bewoond) woonhuis verwoest. De vraag, of de verpachter tot wederopbouw verplicht&#13;
was, kon slechts bevestigend worden beantwoord indien de opstallen noodzakelijk&#13;
waren voor de uitoefening van het bedrijf op het gepachte. Dit nu was voor&#13;
geen van beide gebouwen het geval, hetgeen door het hof met een duidelijke, op de&#13;
feiten toegespitste motivering werd uitgemaakt. Ook was de verpachter niet verplicht&#13;
tot het uitvoeren van achterstallig onderhoud aan het woonhuis omdat dit zinloos&#13;
was, gelet op de stelling van de pachter zelf dat het huis onbewoonbaar was.&#13;
Is de verpachter tot wederopbouw verplicht, dan is hij bij nalaten gehouden om de&#13;
pachter diens bedrijfsschade te vergoeden, ook als de pacht inmiddels is geëindigd.&#13;
Aldus het hof bij arrest van 13 juni 1988, Agr R 1988, 4173. In het concrete geval&#13;
was herbouw tot op zekere hoogte noodzakelijk geweest en het hof begrootte de&#13;
schade naar redelijkheid en billijkheid, kennelijk onder meer omdat de expachter&#13;
nauwelijks gegevens had verschaft.&#13;
ARTIKEL 34 PW&#13;
Doorgaans worden uitspraken geruime tijd na het wijzen ervan in dit tijdschrift gepubliceerd.&#13;
Het arrest van het hof van 22 april 1985 vormt zowel een bevestiging van als een uitzondering op deze regel, aangezien het in de jaargangen 1985 (nr.&#13;
3932) én 1987 (nr. 4012) is opgenomen. Een pachter eiste een veroordeling van de&#13;
verpachter tot het verrichten van groot onderhoud dan wel zelf gemachtigd te worden&#13;
om die reparaties te verrichten (naar ik aanneem ex art. 26 lid 2 Pw op kosten&#13;
van de verpachter). De oorspronkelijke verpachter was in 1975 overleden en had zijn&#13;
gehele vermogen, waaronder het verpachte, in vruchtgebruik gelegateerd aan zijn&#13;
echtgenote, die reeds krachtens huwelijksvermogensrecht voor de onverdeelde helft&#13;
eigenares was. De kantonrechter overwoog, dat de pachter zijn vordering mede tegen&#13;
alle bloot eigenaren (maar liefst dertig personen, onder wie de pachter zelf voor&#13;
1/240 deel!) had moeten instellen. Het hof oordeelde echter terecht, dat art. 34 meebrengt,&#13;
dat de echtgenote als vruchtgebruikster in rechten en verplichtingen van haar&#13;
echtgenoot was opgevolgd: onder 'eigendomsovergang' in art. 34 Pw moet volgens&#13;
het hof 'mede worden verstaan de overgang van die zakelijke rechten, welke aan verpachters&#13;
zijde de bevoegdheid tot het gebruik - medebrengende de bevoegdheid om&#13;
te verpachten - van het verpachte inhouden.' Liever dan 'overgang' van zakelijke&#13;
rechten had ik 'vestiging en overdracht' gelezen, aangezien art. 34 Pw m.i. ook bij&#13;
de vestiging van bijvoorbeeld vruchtgebruik of erfpacht toepassing vindt en het&#13;
woord 'overgang' mede ziet op overgang onder algemene titel, waarop art. 34 niet&#13;
doelt.&#13;
In een arrest van het hof van 13 mei 1985 (Agr R 1985, 3934) was een verpachter&#13;
in beroep gekomen tegen een vastleggingsvonnis waarbij zijn rechtsvoorganger partij&#13;
was. Het hof stond dit expliciet toe. In een ander arrest van dezelfde datum&#13;
(Agr R 1985, 3936) lijkt zich min of meer het omgekeerde voor te doen: de pachter&#13;
kwam in beroep en dagvaardde de rechtsopvolger van zijn oorspronkelijke wederpartij&#13;
als verpachter. Hij toonde echter onvoldoende aan dat zijn processuele wederpartij&#13;
eigenares van de grond was en werd in zijn hoger beroep niet-ontvankelijk verklaard.&#13;
Het hof geeft als uitgangspunt, dat hoger beroep moet worden ingesteld tegen&#13;
de processuele wederpartij in eerste aanleg, maar stelt dat 'een redelijke wetstoepassing&#13;
kan medebrengen dat een uitzondering op die regel moet worden aanvaard.'</content><legacyfootnotes/><footnotes><footnote/></footnotes><auteurs>Prof. mr. A.H.T. Heister kamp</auteurs><published>1989-08-01 00:00:00</published><modified>1989-08-01 00:00:00</modified><editiondate>1989-08-01</editiondate><htmlpath>https://denhollander.info/artikel/6260</htmlpath></article>
</articles></edition>