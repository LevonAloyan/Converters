<edition><articles><article><jaar>2018</jaar><naam>Tijdschrift voor Agrarisch Recht</naam><uitgave>7/8</uitgave><aflevering>7</aflevering><searchword>TvAR 7/8/2018</searchword><id>15103</id><udhid>UDH:TvAR/15103</udhid><titel>Het regent jurisprudentie. Wateroverlast en aansprakelijkheid opnieuw bezien</titel><searchwords><searchword>TvAR 7/8/2018</searchword><searchword>UDH:TvAR/15103</searchword></searchwords><attachments><attachment><name>19930.pdf</name><extention>pdf</extention><url>https://denhollander.info/download/19930/ci</url></attachment></attachments><inleiding>&lt;p&gt;Medio 2017 zijn wij in dit tijdschrift ingegaan op het thema wateroverlast en aansprakelijkheid.[2] In dat kader is achtereenvolgens stilgestaan bij het wettelijk kader, de (wettelijke) normen voor regionale wateroverlast, de betreffende jurisprudentie, de rol die verzekeringen en de Wet tegemoetkoming schade bij rampen spelen en de risicoaansprakelijkheid voor dijken. Sinds vorig jaar is een aantal belangwekkende rechterlijke uitspraken op dit terrein verschenen en zijn ook op beleidsterrein met het uitbrengen van het Deltaplan Ruimtelijke adaptatie nieuwe signalen afgegeven. Voorts heeft het Verbond van Verzekeraars het rapport ‘Hoofd boven water’ uitgebracht en zijn interessante studies van de Europese Commissie en de Nederlandse Bank verschenen. Deze ontwikkelingen zijn voor de agrarische sector van grote betekenis. Het is sinds vorig jaar bovendien bepaald niet minder hard gaan regenen, zodat het thema wateroverlast en aansprakelijkheid terecht op de agenda blijft staan. Dit artikel vormt als het ware een update van onze eerdere beschouwing, waarbij de klemtoon ligt op de recent verschenen jurisprudentie. Het artikel concentreert zich wederom op het landelijk gebied. Voor het stedelijk gebied geldt met de gemeentelijke zorgplicht voor afvloeiend hemelwater zoals bekend een ander juridisch regime.[3]&lt;/p&gt;</inleiding><content>&lt;h3&gt;1. Extreme(re) regen&lt;/h3&gt;&lt;p&gt;Waarschijnlijk zullen niet alleen agrariërs het gevoel hebben dat het de afgelopen jaren steeds vaker en steeds harder is gaan regenen. Een recente brochure van de STOWA laat zien dat dit gevoel allesbehalve misplaatst is.[4] In opdracht van de STOWA hebben het KNMI en HKV-Lijn in water nieuwe neerslagstatistieken afgeleid voor korte tijdsduren, van 10 minuten tot 12 uur. De nieuwe statistieken geven inzicht in de hoeveelheid neerslag die wordt overschreden bij een bepaalde &lt;span class="italic"&gt;duur &lt;/span&gt;(in dit geval van 10 minuten tot 12 uur), bij een bepaalde &lt;span class="italic"&gt;herhalingstijd&lt;/span&gt; (bijvoorbeeld eens in de tien of honderd jaar). De statistieken zijn gebaseerd op waarnemingen uit de periode 2003 tot en met 2016. De waarnemingen komen van De Bilt en een dertigtal andere weerstations, verspreid over heel Nederland. Aldus geven zij een betrouwbaar beeld van de huidige neerslaggebeurtenissen, waarin ook de effecten van al opgetreden klimaatverandering tot uitdrukking komt. De nieuwe statistieken vallen tot enkele tientallen procenten hoger uit dan de tot nu toe gehanteerde neerslagstatistieken voor korte duren. Het betreft dan de statistieken tot 120 minuten uit 2007 en die van 120 minuten tot 12 uur uit 2015. De toename is vooral groot naarmate de duur van de regenval en de herhalingstijden toenemen. Extreme buien die voorheen eens in de 200 tot 500 jaar voorkwamen, komen nu vier tot vijf keer zo vaak voor: eens in de 50 tot 100 jaar. Volgens de onderzoekers hebben de hogere uitkomsten – in ieder geval gedeeltelijk – te maken met het feit dat bij de vorige statistiek uit 2007 de effecten van klimaatverandering nog niet waren verdisconteerd en in 2007 die effecten op extreme neerslag in Nederland nog niet zo duidelijk waren als nu. Bij deze effecten gaat het onder andere om hogere luchttemperaturen, waardoor de lucht meer vocht kan bevatten en intensere buien kunnen ontstaan.&lt;/p&gt;&lt;p&gt;Volgens de STOWA zijn de nieuwe neerslagstatistieken vooral van belang voor modelberekeningen in stedelijk gebied. Hier kunnen korte, hevige buien snel zorgen voor problemen vanwege de grote hoeveelheid verhard oppervlak en relatief weinig groen. Overtollig hemelwater kan hier nauwelijks in de bodem wegzakken, maar moet via de riolering worden afgevoerd. Die raakt overbelast, waardoor er water op straat kan komen en huizen en wegen blank komen te staan. Van onze kant voegen wij hieraan toe dat de tevens onderzochte recente buien top 3 (Herwijnen, 28 juni 2011: 89 mm in een uur tijd; Deelen 28 juli 2014: 75 mm neerslag in een uur en in totaal 134 mm in nog geen drie uur) ook in het landelijk gebied uiteraard grote schade kan veroorzaken. De STOWA heeft de brochure uitgebracht met het oog op de stresstesten die gemeenten (en waterschappen) voor stad en land moeten uitvoeren. Aldus kan worden onderzocht op welke plaatsen er problemen gaan ontstaan.&lt;/p&gt;&lt;p&gt;Door de klimaatverandering gaat het dus harder regenen en zal er in stedelijk, maar ook in landelijk gebied vaker schade optreden. De vraag naar de eventuele aansprakelijkheid van de waterbeheerder zal naar verwachting dus (nog) vaker worden gesteld. &lt;/p&gt;&lt;h3&gt;2. Aansprakelijkheid wateroverlast: nieuwe jurisprudentie&lt;/h3&gt;&lt;p&gt;Aansprakelijkheid voor wateroverlast zit in een klein hoekje; in een klein wettelijk hoekje, voornamelijk in art. 6:162 van het Burgerlijk Wetboek (BW).[5] In dit artikel richten we ons als gezegd specifiek op wateroverlast in het landelijk gebied als gevolg van neerslag, met mogelijke schade aan land- en tuinbouw tot gevolg. In de vorige paragraaf is reeds geconstateerd dat er steeds meer gevallen komen van extreme neerslag. Wateroverlast kan dan optreden omdat de bergings- en afvoercapaciteit van het watersysteem niet voldoende is. Uiteraard leidt extreme neerslag ook tot overlast in stedelijk gebied, binnen de bebouwde kom, zoals straten en kelders die onderlopen of, erger nog, woningen waar het water naar binnen stroomt. In dat geval speelt de zwaardere risicoaansprakelijkheid op grond van art. 6:174 BW meestal (ook) een rol, omdat hier vaak sprake is van opstallen, zoals riolen die onvoldoende capaciteit hebben om de (overvloedige) neerslag te verwerken. Voor aansprakelijkheid in stedelijk gebied en de specifieke aspecten van opstalaansprakelijkheid verwijzen we graag naar andere artikelen die daar uitgebreid op ingaan.[6] &lt;/p&gt;&lt;p&gt;Dit artikel concentreert zich dus op wateroverlast in het landelijk gebied. Het is belangrijk daarbij een onderscheid te maken tussen overstromingen als gevolg van een te kleine bergings- en afvoercapaciteit van het watersysteem, die de (extreme) neerslag niet kan verwerken, en overstromingen als gevolg van het falen van waterkeringen. Waterkeringen houden het water ‘van buiten’ tegen, zoals het rivierwater en het zeewater. Waterkeringen worden als opstallen gezien en daar speelt dan ook nadrukkelijk de risicoaansprakelijkheid een grote rol.[7] Dat is nauwelijks het geval bij aansprakelijkheid in het kader van het watersysteem in het landelijk gebied. Daar voert de schuldaansprakelijkheid op grond van art. 6:162 BW de boventoon. &lt;/p&gt;&lt;p&gt;In deze paragraaf gaan we vooral in op de nieuwe jurisprudentie ten aanzien van wateroverlast in het landelijk gebied. Sinds ons vorige artikel zijn er enkele belangrijke nieuwe uitspraken verschenen, die duidelijke aanknopingspunten bieden voor de praktijk. Om deze nieuwe jurisprudentie goed te kunnen plaatsen, is het nodig om eerst de essentie van het wettelijk kader en de eerdere jurisprudentie samen te vatten. De kern van het wettelijk kader bestaat sinds de Waterwet hoofdzakelijk uit de wettelijke normen voor wateroverlast, die zijn vastgelegd in provinciale verordeningen op grond van art. 2.8 Waterwet. Deze normen geven de gemiddelde kans per jaar op overstroming weer van daarbij aan te wijzen gebieden. Dit met het oog op de bergings- en afvoercapaciteit waarop regionale wateren, in beheer bij de waterschappen, moeten zijn ingericht. Veel provincies hebben de normen uit het Nationaal Bestuursakkoord Water (2003 en 2008) als uitgangpunt genomen. Dat betekent dat grasland meestal een kans van 1/10 per jaar heeft om te overstromen, akkerbouw een kans van 1/25 per jaar en hoogwaardige land- en tuinbouw en glastuinbouw een kans van 1/50 per jaar. Maar er zijn provinciale verschillen. Om aan de wateroverlastnormen te kunnen (blijven) voldoen, worden diverse maatregelen genomen.[8] Afmetingen van het watersysteem, de inrichting van waterbergingsgebieden, het beheer en onderhoud, het peilbeheer en gemaalcapaciteit, waarmee water wordt afgevoerd, spelen allemaal een rol bij de bergings- en afvoercapaciteit van het regionale watersysteem. Overigens bepaalt niet alleen het watersysteem of (extreme) neerslag tot problemen leidt. Ook de bodem speelt een belangrijke rol. Als het regenwater niet de bodem in kan dringen, zal het direct afspoelen richting watergangen en direct beslag leggen op de beschikbare bergings- en afvoercapaciteit. Een goede conditie van de bodem kan in zoverre dus bijdragen aan een vermindering van wateroverlast. &lt;/p&gt;&lt;p&gt;De eerdere jurisprudentie laat zich als volgt samenvatten. De maatstaf die in de rechtspraak wordt gehanteerd, is of het waterschap, gezien de concrete omstandigheden van het geval en de verschillende bij het beleid betrokken belangen en de beperkte middelen, beneden de zorg van een goed beheerder is gebleven. Wanneer van dit laatste sprake is, wordt onder meer bepaald door factoren die aan de orde komen in het Bargerbeekarrest[9], waaronder de hoeveelheid waterwegen die het waterschap heeft te onderhouden en de middelen die hij daartoe tot zijn beschikking heeft. Het waterschap heeft hierbij volgens de Hoge Raad ook een zekere beleidsvrijheid. Uit het arrest West-Friesland blijkt dat een waterschap adequaat moet reageren op klachten.[10] Het arrest Rijnstromen[11] bepaalt dat een waterschap niet steeds uit eigen beweging hoeft te onderzoeken of een ingeland last heeft van te hoge of te lage waterstanden en op basis daarvan maatregelen hoeft te nemen vooruitlopend op een aangekondigde weersomstandigheid. Deze drie arresten vormen een duidelijke rode draad in de jurisprudentie, ook in de meeste recente uitspraken. Overigens kan een peilbesluit een belangrijke rol spelen bij de vraag of het waterschap tekort is geschoten in zijn zorgplicht, zo blijkt uit twee uitspraken van het Gerechtshof Arnhem-Leeuwarden.[12] Als de streefpeilen van een peilbesluit structureel en substantieel worden overschreden, kan het waterschap aansprakelijk zijn voor de geleden schade, zeker als het waterschap desondanks vasthoudt aan het vastgestelde maai- en baggerbeleid. &lt;/p&gt;&lt;p&gt;Zoals gezegd zijn er sinds ons vorige artikel enkele belangwekkende nieuwe uitspraken verschenen. Op 3 mei 2017 heeft de rechtbank Midden-Nederland vonnis gewezen in een zaak tegen Hoogheemraadschap De Stichtse Rijnlanden (HDSR).[13] Eind juli 2014 is in het beheergebied van HDSR, in de omgeving van Kockengen, een enorme hoeveelheid regen gevallen. Volgens het KNMI viel in de bemalingsgebieden De Tol, Maarssenbroek en Haarrijn in 48 uur respectievelijk 138 mm, 154 mm en 126 mm regen. Het waterschap heeft deze gebeurtenis als een calamiteit gekwalificeerd en heeft diverse noodmaatregelen getroffen, waaronder het plaatsen van noodpompen. Vanaf medio 2013 was het waterschap in het gebied bezig met de bouw van een nieuw gemaal, waarvoor de nodige (tijdelijke) maatregelen waren genomen, wat deze casus nogal complex maakt. Vanuit een ander bemalingsgebied is (gebiedsvreemd) water in het betreffende bemalingsgebied van eisers gestroomd. Tijdens de calamiteit zijn percelen grasland en snijmaïs onder water gelopen en hebben die daarna nog dagenlang onder water gestaan. Eisers stellen het waterschap hiervoor aansprakelijk. Eisers vorderen veroordeling van het waterschap tot vergoeding van de geleden schade ter hoogte van een bedrag van bijna €100.000,- en baseren hun vordering op een onrechtmatige daad van het waterschap. Het waterschap zou bij de inrichting van het gebied en het treffen van noodmaatregelen onzorgvuldig hebben gehandeld. De rechtbank sluit in zijn oordeel aan bij de vaste jurisprudentie, verwijst naar het Bargerbeek-arrest en stelt dat de zorgtaak van het waterschap geen resultaats- maar een inspanningsverplichting is. Uit diverse overwegingen blijkt dat eisers hun stellingen niet voldoende hebben onderbouwd. Het enkel betwisten van onderzoeksrapporten is niet voldoende, aldus de rechtbank. Een overweging die ook in latere uitspraken, die hierna besproken worden, aan de orde komt. Wat wel vaststaat in deze zaak, aldus de rechtbank, is dat er problemen zijn ontstaan bij verschillende noodmaatregelen die het waterschap had genomen, te weten een storing bij de bediening van een stuw, een noodpomp die enkele uren stil heeft gelegen door oververhitting, een verstopping bij een gemaal en een aantal inlaten die tijdens de extreme regenval ten onrechte openstonden. Hierover stelt de rechtbank in het vonnis: ‘&lt;span class="italic"&gt;Naar het oordeel van de rechtbank zijn deze geconstateerde fouten, ook als deze in onderlinge samenhang worden bezien, echter onvoldoende zwaarwegend om op grond daarvan aan te nemen dat het waterschap niet adequaat heeft gehandeld in de betreffende periode. Dit geldt temeer nu onweersproken is dat de extreme regenval in zo korte tijd niet was voorspeld. Van het waterschap kon niet worden verwacht dat het preventieve maatregelen zou nemen tegen de wel zeer extreme omstandigheden. Het enkele feit dat sprake is van een kwetsbare ligging van de landerijen van eisers en er eerder wateroverlast is geweest, is daarvoor onvoldoende. Van het waterschap mag niet worden verwacht dat deze alles moet voorkomen wat in theorie, met inzet van alle beschikbare mensen en middelen, wellicht voorkomen had kunnen worden.&lt;/span&gt;’ Kortom, deze uitspraak maakt duidelijk dat, in aanvulling op de vaste jurisprudentie, het waterschap in calamiteuze situaties bij het nemen van noodmaatregelen fouten kan en mag maken. Er is dan niet per definitie sprake is van schending van de zorgplicht van het waterschap. Dat geeft het waterschap ruimte om te improviseren, wat dikwijls nodig zal zijn bij calamiteiten. &lt;/p&gt;&lt;p&gt;In juli 2014 regende het niet alleen veel in het midden van het land. Ook in Limburg gingen de hemelsluizen open. De rechtbank Limburg heeft in twee vonnissen uitspraak gedaan over de aansprakelijkheid van het waterschap voor de geleden schade. In het eerste geval[14] gaat het om bietenpercelen die zijn volgelopen met water, waardoor de bieten zijn aangetast. De kantonrechter verwijst bij zijn beoordeling naar de standaardarresten Bargerbeek, West-Friesland en Rijnstromen. Vervolgens gaat de rechter kort in op de normen voor wateroverlast. Het watersysteem voldeed aan deze normen, althans dat is niet of onvoldoende gemotiveerd weersproken. Vervolgens staat de rechter kort stil bij één van de lastigste zaken voor een waterschap bij lokale, extreme neerslag. Eiser stelt namelijk dat het waterschap naar aanleiding van een waarschuwing van het KNMI het waterpeil op voorhand had kunnen laten zakken om op die manier een buffer te creëren. Het waterschap verweert zich door te stellen dat, indien hij een dergelijke waarschuwing ontvangt, daarmee niet bekend is waar de neerslag precies gaat vallen en met welke intensiteit. Bovendien was het, en dat is in de praktijk vaak het geval, in de voorafgaande periode erg droog en was het beleid erop gericht zoveel mogelijk water vast te houden. De kantonrechter oordeelt over dit punt dat eiser zijn stelling onvoldoende heeft onderbouwd. De stel- en bewijsplicht ligt duidelijk bij de eisende partijen en uit de verschillende nieuwe uitspraken blijkt dat eisers daaraan lang niet altijd voldoen. Overigens gaat de kantonrechter ook nog in op het maaibeleid. Het waterschap voert aan dat hij met het maaibeleid rekening houdt met de Wet natuurbescherming en de daarop gebaseerde gedragscode. De rechter concludeert dat er volgens het gebruikelijke beleid is gemaaid. Ook hier is het oordeel dat eisers niet hebben voldaan aan hun bewijsplicht bij het stellen dat het maaibeleid onjuist of onzorgvuldig is. Tot slot komt in het vonnis de vraag aan de orde of het waterschap wel voldoende heeft geanticipeerd naar aanleiding van klachten. Ook hier hebben eisers niet voldoende gesteld en onderbouwd, waarbij de rechtbank nog opmerkt dat het nog maar de vraag is of adequate behandeling van klachten de gestelde schade had kunnen voorkomen. De rechter stipt dus ook nog even het (ontbrekende) causale verband aan. De slotsom van de kantonrechter is dat niet is komen vast te staan dat het waterschap in strijd met de zorg van een goed beheerder heeft gehandeld. Daarbij wordt ook kort in gegaan op de extremiteit van de gebeurtenis: ‘&lt;span class="italic"&gt;Er is veeleer sprake van een extreme neerslagsituatie die niet voorzienbaar was en die zich kennelijk maar eens in de 100 jaar voordoet. Van het Waterschap kan niet verwacht worden daarop te anticiperen. Dat het naderhand in 2016 nogmaals extreem veel heeft geregend, maakt dit niet anders.&lt;/span&gt;’ Inmiddels kunnen we 2018 hieraan toevoegen, met wederom extreme, zeer lokale hoeveelheden neerslag. &lt;/p&gt;&lt;p&gt;In de andere uitspraak van de rechtbank Limburg[15] gaat het om bessentelers die schade hebben geleden doordat hun percelen onder water hebben gestaan. Ook in dit vonnis staat een verwijzing naar het inmiddels bekende drieluik Bargerbeek - West-Friesland - Rijnstromen. De rechtbank merkt daarbij op dat de norm voor de algemene zorgplicht van een waterschap, uitgewerkt in het Bargerbeek-arrest, voldoende ruimte biedt om te verdisconteren dat de technische middelen waarvan een waterschap zich kan bedienen inmiddels sterk zijn veranderd. Met andere woorden, de oude maatstaf uit 1981 is nog steeds relevant en kan naar de huidige stand van zaken worden geïnterpreteerd. Een andere relevante overweging uit het vonnis gaat, wederom, in op de stel- en bewijsplicht van eisers. De rechtbank overweegt, in het algemeen, dat het aan eisers is om de omstandigheden van het geval te schetsen op een wijze die het mogelijk maakt te toetsen of het waterschap beneden de zorg van een goed beheerder is gebleven. Eisers moeten daarbij tot feitelijk uitgangspunt nemen dat er schade is veroorzaakt, maar ook hoe die schade is veroorzaakt en welke maatregelen die schade hadden kunnen voorkomen. Ook het (door eisers aan te tonen) causale verband komt aan de orde in het vonnis. De rechtbank concludeert: ‘&lt;span class="italic"&gt;Anders gezegd, ook wanneer vast staat dat het Waterschap onvoldoende adequaat heeft gereageerd, is daarmee niet gezegd dat de schade is veroorzaakt als gevolg daarvan. Mogelijk was die immers reeds opgetreden als gevolg van de feitelijk tekortschietende stelselcapaciteit, die op zichzelf niet verwijtbaar is.’&lt;/span&gt; Er was sprake van een extreme neerslaghoeveelheid die de normatieve stelselcapaciteit te boven ging. Ook in dit vonnis komt de rechter uiteindelijk tot de conclusie dat eisers niet hebben voldaan aan hun stelplicht. Als handvat geeft de rechter mee: ‘&lt;span class="italic"&gt;Samenvattend hadden de stellingen van [eiser sub 1] en [eiser sub 2] concreet dienen in te houden welke oorzaak van wateroverlast op welke wijze tot de schade heeft geleid, welke maatregelen het Waterschap heeft nagelaten te treffen en tot welke beperking van de schade die maatregelen zouden hebben geleid, wanneer zij waren genomen.’&lt;/span&gt; Duidelijk zal inmiddels zijn dat van eisers het nodige wordt verwacht ten aanzien van de stelplicht. Schrale troost is wellicht dat de rechtbank Limburg nu een concreet handvat heeft meegegeven voor de toekomst. De tweede ‘hobbel’, de bewijsplicht, is evenmin makkelijk te nemen, zoals we al zagen in het vonnis van de rechtbank Midden-Nederland naar aanleiding van de wateroverlast in de omgeving van Kockengen. Het enkel betwisten van onderzoeksrapporten is niet voldoende, een punt waarop Jacobse en Pieterse ook al wezen onder de noemer ‘technisch/hydrologisch wapengekletter’.[16] &lt;/p&gt;&lt;p&gt;We zijn inmiddels aangekomen bij de meeste recente jurisprudentie, waarvan de (digitale) inkt nog nauwelijks droog is. In het voorjaar van 2016 is er in het zuidoosten van ons land ernstige wateroverlast door overvloedige neerslag opgetreden. De rechtbank Oost-Brabant heeft eind mei 2018, wanneer alweer hevige buien over het land trekken, de eerste twee uitspraken gedaan over de aansprakelijkheid van het waterschap voor de in 2016 ontstane schade.[17] Het gaat om waterschap De Dommel (WDD) in dit geval. We bespreken deze twee grotendeels gelijkluidende en helder opgebouwde vonnissen gezamenlijk.[18] In het ene geval ging het om een gemengd landbouwbedrijf, dat schade had geleden, en in het andere geval om een akkerbouwbedrijf. In beide gevallen wordt gesteld dat het waterschap onrechtmatig heeft gehandeld en zijn zorgplicht heeft geschonden. Voordat de rechtbank inhoudelijk ingaat op de verwijten stelt de rechtbank in beide zaken het volgende voorop: ‘&lt;span class="italic"&gt;Op grond van artikel 1 lid 1 van de Waterschapswet heeft een waterschap de waterstaatkundige verzorging van een bepaald gebied ten doel. Artikel 1 lid 2 van de Waterschapswet draagt waterschappen onder meer de zorg voor het watersysteem op. Het watersysteem is een samenhangend geheel van één of meer oppervlaktewaterlichamen en grondwaterlichamen, met bijbehorende bergingsgebieden, waterkeringen en ondersteunende kunstwerken (art. 1.1. Waterwet). Bij de uitoefening van zijn taken moet het waterschap rekening houden met verschillende waterstaatkundige belangen. [eiseres] geeft die belangen te beperkt weer. Zij stelt dat waterschappen de stand van het oppervlaktewater en grondwater moeten beheren, opdat de ingelanden geen schade zullen ondervinden van een overmatige toevloed van hemel- of oppervlaktewater of door uitdroging van landbouwgronden. Waterschappen moeten echter meer belangen in aanmerking nemen. Gelet op artikel 2.1. van de Waterwet is het waterbeheer gericht op voorkoming en waar nodig beperking van overstromingen, wateroverlast en waterschaarste, in samenhang met bescherming en verbetering van de chemische en ecologische kwaliteit van watersystemen en vervulling van maatschappelijke functies door watersystemen.&lt;/span&gt;’ De rechtbank geeft hiermee duidelijkheid over de taken van een waterschap en de verschillende belangen waarmee het waterschap bij zijn taken rekening moet houden. Duidelijk is dat een waterschap niet alleen aan de lat staat voor waterkwantiteit, maar ook voor waterkwaliteit en de vervulling van (verschillende) maatschappelijke functies door watersystemen. &lt;/p&gt;&lt;p&gt;Na deze prealabele beschouwing gaat de rechtbank in op de afzonderlijke stellingen van de eisers. De eerste stelling betreft het verwijt dat het waterschap niet aan de NBW-normen heeft voldaan. Als wij het goed zien, dan is dit de eerste rechterlijke uitspraak waarin inhoudelijk uitgebreid in wordt gegaan op deze, relatief nieuwe, normen. In ons vorige artikel constateerden we nog dat rechters niet of nauwelijks aan deze normen toetsen bij de beoordeling van de vraag of het waterschap beneden de zorg van een goed beheerder is gebleven. &lt;/p&gt;&lt;p&gt;De rechtbank Oost-Brabant behandelt de grondslag van de normen in art. 2.8 Waterwet en de uitwerking ervan bij provinciale verordening, de Verordening water Noord-Brabant in dit geval. In deze verordening geldt buiten de bebouwde kom voor akkerbouw een overstromingskans van 1/25 per jaar en voor grasland een overstromingskans van 1/10 per jaar. Voor (natuurlijke) beekdalen en natuurgebieden geldt geen norm. De betreffende percelen voldoen, onweersproken, aan de norm, voor zover er ter plekke een norm geldt. Eén eiser stelt, onder verwijzing naar een onderzoeksrapport waarin wordt gerefereerd aan een afvoernorm uit het Cultuurtechnisch Vademecum, dat de waterhuishouding niet aan de normen voldoet. De rechtbank oordeelt echter dat uit het toetsingskader van de provinciale Verordening water Noord-Brabant, waarin de normen voor wateroverlast zijn vastgelegd, niet volgt dat de norm uit het Cultuurtechnisch Vademecum nog naast de wettelijke normen uit de verordening van toepassing is. Kortom, nu er wettelijke normen voor wateroverlast zijn, lijkt er geen plaats meer te zijn voor technische of praktijkrichtlijnen zoals het Cultuurtechnisch Vademecum. &lt;/p&gt;&lt;p&gt;Vervolgens gaat de rechtbank Oost-Brabant in op de andere verwijten van eisers. Ten aanzien van het anticiperen naar aanleiding van meldingen van het KNMI concludeert de rechtbank: ‘&lt;span class="italic"&gt;Anticiperend handelen is niet eenvoudig en vaak ook onwenselijk, gelet op het korte tijdsbestek van de waarschuwingen, de onnauwkeurigheid daarvan, de tijd die de maatregelen vergen en de potentiële kans op schade als de neerslag elders valt of in veel mindere hoeveelheden.&lt;/span&gt;’ De dilemma’s waar een waterschap mee worstelt, zagen we hiervoor al in de uitspraak van de rechtbank Limburg.[19] De extreme buien zijn vaak onvoorspelbaar en zeer lokaal en bovendien is er vaak sprake van (extreme) droogte voorafgaand aan de neerslag. In de praktijk kan dit zodanig uitpakken dat het waterschap een beregeningsverbod heeft ingesteld vanwege de droogte en vervolgens wordt geconfronteerd met dusdanig extreme neerslag, dat het watersysteem die niet (tijdig) kan bergen of afvoeren. Op een dergelijk moment is regen op zichzelf buitengewoon welkom, maar niet in zulke extreme mate en zo lokaal. &lt;/p&gt;&lt;p&gt;De overige verwijten van eisers hebben allemaal te maken met het beheer en onderhoud van het watersysteem door het waterschap, zoals het schonen en uitdiepen van watergangen en het beheer van stuwen en duikers. Een belangrijk randvoorwaardelijk kader daarbij is de Flora- en faunawet (nu: Wet natuurbescherming) en de daarbij horende gedragscode. De onderhoudsplanning van het waterschap is hiermee in overeenstemming. Onder omstandigheden kan het nodig zijn (en is het ook daadwerkelijk mogelijk) om af te wijken van de gedragscode door eerder te maaien. De rechtbank legt hierbij een duidelijke link met het Rijnstromen-arrest door te oordelen dat op het waterschap in beginsel geen verplichting rust om uit eigen beweging te onderzoeken of er sprake is van overmatige begroeiing en de betreffende waterloop eerder moet worden gemaaid. Eisers hadden in dat geval het waterschap daarop moeten wijzen en moeten vragen om een vervroegde maaibeurt. Dat was in casu niet het geval. Hier lijkt de rechtbank een link te leggen met het arrest West-Friesland, waarin is geoordeeld dat een waterschap adequaat moet reageren op klachten. Bij de laatste verwijten waar de rechtbank over oordeelt, blijkt opnieuw dat eisers hun stellingen goed moeten onderbouwen. In casu was dat niet het geval. Overigens blijkt uit een eerdere uitspraak van de rechtbank Gelderland[20] dat de effecten van het maaibeheer vooraf moet worden getoetst aan de normen voor wateroverlast. In de uitspraken van de rechtbank Oost-Brabant komt dat verder niet aan de orde, omdat algemeen is geoordeeld dat het watersysteem voldoet aan de normen.&lt;/p&gt;&lt;p&gt;In beide vonnissen sluit de rechtbank af met een belangrijke (bijna identieke) toevoeging over het causaal verband: ‘&lt;span class="italic"&gt;De rechtbank voegt hieraan toe dat, ook indien vast zou staan dat één of meer van de door [eiseres] gemaakte verwijten terecht zouden zijn en WDD zijn zorgplicht zou hebben geschonden, er onvoldoende grond is voor aansprakelijkheid voor de schade. Vast staat immers dat er in de periode van het schadevoorval sprake was van (zeer) hevige en langdurige regenval en gestegen grondwaterstanden. Uit de stellingen van [eiseres] volgt niet dat dit niet tot wateroverlast (en schade) had geleid als WDD wel aan zijn zorgplicht had voldaan. Het causaal verband tussen de aan WDD verweten gedragingen en de opgetreden schade is daarmee niet komen vast te staan.&lt;/span&gt;’[21] Rechtbank Limburg stipte dit ook al aan in de uitspraken over de ondergelopen bietenpercelen en bessenstruiken.[22] &lt;/p&gt;&lt;p&gt;Tot slot wijzen we nog op een uitspraak van het Gerechtshof Den Haag.[23] Deze uitspraak gaat weliswaar niet over aansprakelijkheid bij wateroverlast, maar wel over de taakstelling en zorgplicht van het waterschap. In deze kwestie heeft een glastuinbouwbedrijf het hoogheemraadschap van Delfland aansprakelijk gesteld voor schade aan zijn gewassen als gevolg van een te hoog zoutgehalte van het oppervlaktewater ter plekke. Het bedrijf gebruikte dit water als gietwater in zijn kassen. Het hof stelt dat waterschappen op grond van art. 1 Waterschapswet de waterstaatkundige verzorging in een gebied ten doel hebben en oordeelt dat uit deze wettelijke taakstelling niet kan worden afgeleid dat dit een verplichting inhoudt te voorzien in de beschikbaarheid van oppervlaktewater met een voor een bepaald gewas geschikt zoutgehalte. Een algemene verplichting om de waterkwaliteit te bewaken is niet een voldoende specifieke gedragsnorm die ertoe strekt een (glastuinbouw)bedrijf te beschermen tegen schade door fluctuaties in het zoutgehalte van het oppervlaktewater. In die zin is niet voldaan aan het relativiteitsvereiste. Hoewel deze uitspraak van het hof van een andere orde is, geeft dit arrest toch, in samenhang met de jurisprudentie over wateroverlast, een goed beeld van de zorgplicht van het waterschap en wanneer al dan niet daarin tekort wordt geschoten. &lt;/p&gt;&lt;h3&gt;3. Conclusies nieuwe jurisprudentie &lt;/h3&gt;&lt;p&gt;In dit artikel is uitgebreid ingegaan op de nieuwste jurisprudentie op het vlak van aansprakelijkheid voor wateroverlast in het landelijk gebied. Uit deze jurisprudentie kunnen een paar duidelijke conclusies worden getrokken. We moeten daarbij wel opmerken dat het hier alleen gaat om rechtbank-uitspraken. Uitspraken in hoger beroep kunnen nog volgen. Toch denken wij dat uit de nieuwste rechtbank-uitspraken een duidelijke rode draad is te halen, waarbij de oude jurisprudentie van de Hoge Raad nadrukkelijk een rol blijft spelen, in het bijzonder de arresten Bargerbeek, West-Friesland en Rijnstromen. De algemene maatstaf is of het waterschap, gezien de concrete omstandigheden van het geval en de verschillende bij het beleid betrokken belangen en de beperkte middelen, beneden de zorg van een goed beheerder is gebleven. Deze maatstaf biedt voldoende ruimte om te verdisconteren dat de technische middelen die het waterschap heeft inmiddels sterk zijn veranderd, zo leert de rechtbank Limburg ons. &lt;/p&gt;&lt;p&gt;Op het waterschap rust een inspanningsverplichting, geen resultaatsverplichting, en het waterschap heeft een zekere beleidsvrijheid. Daarbij moet er adequaat worden gereageerd op klachten, maar het waterschap hoeft niet steeds uit eigen beweging te onderzoeken of een ingeland last heeft van te hoge of te lage waterstanden. De nieuwste jurisprudentie leert ons dat dat laatste ook geldt voor overmatige begroeiing in waterlopen, waardoor de kans op wateroverlast bij (hevige) regenval toeneemt. Het waterschap hoeft niet steeds te onderzoeken of er ergens sprake is van overmatige begroeiing, maar kan daar wel op worden gewezen door een ingeland met daarbij het verzoek vervroegd te gaan maaien. Waterschappen moeten zich houden aan de gedragscode flora en fauna op grond van de Wet natuurbescherming en de daarop gebaseerde eigen onderhoudsplanning. Door de wettelijke verplichtingen ten aanzien van beschermde soorten flora en fauna mag het waterschap niet onbeperkt op elk moment van het jaar zijn waterlopen schoonhouden door de begroeiing te maaien of te baggeren. Afwijken van de gedragscode is eventueel mogelijk, door eerder te maaien, als dat nodig is vanwege (te verwachten) extreme weersomstandigheden. Met de gedragscode en de uitwerking daarvan in het eigen maaibeleid moet het waterschap een goede balans vinden tussen enerzijds het voorkomen van wateroverlast en anderzijds het beschermen van flora en fauna. Het maaibeheer moet wel vooraf worden getoetst aan de normen voor wateroverlast en daarmee komen we op een volgend belangrijk punt uit de jurisprudentie. In de nieuwste uitspraken van de rechtbank Oost-Brabant naar aanleiding van de wateroverlast in 2016 krijgen de relatief nieuwe normen voor wateroverlast een duidelijke plek. Ze vormen het toetsingskader en er lijkt daarnaast geen plaats meer te zijn voor technische of praktijkrichtlijnen, zoals het Cultuurtechnisch Vademecum. &lt;/p&gt;&lt;p&gt;De rechtbank Midden-Nederland geeft voorts duidelijkheid over het handelen van waterschappen bij calamiteuze situaties. In een periode van extreme neerslag en in de periode erna moet het waterschap verschillende noodmaatregelen nemen. Hoewel de waterschappen beschikken over calamiteitenplannen en draaiboeken voor het handelen bij calamiteiten, zal er vaak ook geïmproviseerd moeten worden. Bij het nemen van noodmaatregelen kunnen er fouten worden gemaakt. Dat resulteert niet direct in een schending van de zorgplicht van het waterschap, aldus de rechtbank. &lt;/p&gt;&lt;p&gt;In alle recente uitspraken van de rechtbank Midden-Nederland, Limburg en Oost-Brabant komt duidelijk naar voren dat het bij de aansprakelijkheid voor wateroverlast als gevolg van extreme neerslag gaat om civielrechtelijke rechtsgedingen. Op de eisers rust een stel- en bewijsplicht en uit de uitspraken blijkt dat daar niet zomaar aan wordt voldaan. Eisers moeten duidelijk stellen welke oorzaak van wateroverlast op welke wijze tot de gestelde schade heeft geleid, welke maatregelen het waterschap heeft nagelaten te nemen en tot welke beperking van de schade die maatregelen zouden hebben geleid. Vervolgens moet ook worden voldaan aan de bewijsplicht en dat is waarschijnlijk nog een zwaardere last. Dit zou anders uit kunnen pakken als duidelijk is dat het waterschap (nog) niet aan de normen voor wateroverlast heeft voldaan. Dan kan de bewijslast eerder bij het waterschap liggen. In verschillende zaken hebben eisers ook aan de orde gesteld dat het waterschap had moeten anticiperen naar aanleiding van waarschuwingen van het KNMI. De rechtbank-uitspraken leren ons dat ook op dit vlak de bewijslast voor eisers zwaar is. Extreme buien zijn vaak onvoorspelbaar en zeer lokaal, met voorafgaand perioden van droogte, waarbij er juist schade op kan treden als het waterschap anticipeert en de neerslag toch net elders blijkt te vallen. &lt;/p&gt;&lt;p&gt;Als uiteindelijk blijkt dat een waterschap daadwerkelijk zijn zorgplicht heeft geschonden, dient de volgende hobbel voor eisers zich aan. Er moet namelijk sprake zijn van een causaal verband tussen het tekortschieten in de zorgplicht en de opgetreden schade. Voor situaties van hevige en langdurige regen zal dit geen gemakkelijke opgave zijn voor eisers. Aangetoond moet worden dat zonder de schending van de zorgplicht, of met andere woorden als het waterschap niet nalatig zou zijn geweest, er geen schade op zou zijn getreden. Bij extreme regenval zal dit niet snel het geval zijn, omdat het watersysteem dergelijke buien nu eenmaal niet kan en ook niet hoeft te kunnen verwerken. Ze gaan de normatieve stelselcapaciteit te boven, zoals de rechtbank Limburg het formuleert. Het zou bovendien zeer kostbaar zijn om de regionale watersystemen in te richten op de verwerking van regenbuien, die maar eens in de 100 jaar vallen. Dergelijke maatregelen zouden het tarief van de watersysteemheffing[24] die agrariërs aan het waterschap verschuldigd zijn, enorm opdrijven. &lt;/p&gt;&lt;p&gt;Tot slot constateren we dat de rechtbank Oost-Brabant voorop stelt dat een waterschap rekening moet houden met verschillende waterstaatkundige belangen. In die zin wijkt dit vonnis af van het vonnis van de rechtbank Gelderland naar aanleiding van de wateroverlast in 2010 in het beheergebied van waterschap Rijn en IJssel.[25] De rechtbank Gelderland overwoog immers dat de kerntaak van het waterschap gelegen is in het waterkwantiteitsbeheer. De rechtbank Oost-Brabant voegt hier aan toe dat het waterbeheer door een waterschap ook gericht moet zijn op de chemische en ecologische waterkwaliteit en de vervulling van maatschappelijke functies door watersystemen. Wat ons betreft een terechte aanvulling, die duidelijk maakt dat waterschappen verschillende belangen moet dienen, belangen die soms tegenstrijdig zijn. Waterschappen moeten polderen, soms in zwaar weer, waarbij de polder soms zelfs averij oploopt. In hoeverre die averij voor eigen rekening blijft, hebben we met deze beschouwing over de nieuwe jurisprudentie proberen weer te geven. &lt;/p&gt;&lt;h3&gt;4. Deltaplan Ruimtelijke adaptatie &lt;/h3&gt;&lt;p&gt;Najaar 2017 verscheen als onderdeel van het jaarlijkse Deltaprogramma het eerste Deltaplan Ruimtelijke adaptatie (DRAP).[26] Waar het Deltaplan in totaal een kleine 150 pagina’s beslaat, bestaat dit DRAP uit 30 pagina’s (p. 110-140). Het belang van dit nieuwe document wordt helder aangegeven op p. 10 van de inleidende samenvatting van het Deltaprogramma. Geconstateerd wordt dat wateroverlast door hevige neerslag in Nederland vaker valt waar te nemen. Extreme neerslaggebeurtenissen zullen in de toekomst nog vaker optreden dan nu: tot vijf keer zo vaak in 2050 en tot tien keer zo vaak in 2085 (op basis van de KNMI’14-klimaatscenario’s). In de praktijk is al gebleken dat dergelijke buien grote economische schade kunnen veroorzaken. In ons land veroorzaakte de zogeheten &lt;span class="italic"&gt;supercell &lt;/span&gt;(regen, windstoten en hagel) in en om Someren in 2016 honderden miljoenen euro’s schade. Als we niets doen, kan de schade door wateroverlast, hitte, droogte en overstromingen alleen al in de stad oplopen tot zo’n €70 miljard in de periode tot 2050. Ook de schade in het landelijk gebied kan aanzienlijk zijn.&lt;/p&gt;&lt;p&gt;Het DRAP acht aanpassen aan de klimaatverandering onvermijdelijk, waarbij dus niet alleen naar wateroverlast, maar ook naar hitte, droogte en overstromingen wordt gekeken. De urgentie van klimaatadaptatie is toegenomen. De gevolgen van klimaatverandering zijn immers nu al merkbaar, recente onderzoeken bevestigen dat. Het doel van het DRAP, een gezamenlijk nationaal plan van gemeenten, waterschappen, provincies en Rijk, is – zo meldt p. 114 - om het proces van ruimtelijke adaptatie te versnellen en minder vrijblijvend te maken, waarvoor de methodiek van ‘weten, willen, werken’ gehanteerd wordt: in beeld brengen wat de kwetsbaarheden zijn (weten), vervolgens ambities formuleren (willen) en aan de slag gaan om onze leefomgeving klimaatbestendig en waterrobuust te maken (werken). Dit sluit goed aan bij het doel van de eerdere Deltabeslissing Ruimtelijke adaptatie (2014) dat ons land in 2050 zo goed mogelijk klimaatbestendig en waterrobuust is ingericht voor wateroverlast, droogte, hitte en overstromingen en dat bij (her)ontwikkelingen geen extra risico op schade en slachtoffers ontstaat voor zover dat redelijkerwijs haalbaar is. Over wateroverlast in het landelijk gebied wordt op p. 118 opgemerkt dat hieraan al zo’n vijftien jaar gewerkt wordt en dat waterschappen in de periode 2003-2015 gezamenlijk zo’n €1,5 miljard uitgegeven hebben aan de bestrijding van wateroverlast met maatregelen in het watersysteem. In het stedelijk gebied hebben gemeenten grote bedragen geïnvesteerd. De impact van de toenemende regenbuien kan echter zo groot zijn dat burgers en bedrijven schade ondervinden, ondanks het feit dat overheden preventieve maatregelen hebben getroffen. ‘&lt;span class="italic"&gt;Voor deze schade&lt;/span&gt;’, zo vervolgt p. 118, ‘&lt;span class="italic"&gt;zijn waterschap (en&lt;/span&gt; &lt;span class="italic"&gt;gemeente) niet aansprakelijk. Burgers en bedrijven hebben ook een eigen verantwoordelijkheid, maar zijn zich vaak onvoldoende bewust van het risico en hebben te weinig kennis van maatregelen waarmee ze het risico kunnen beperken. Daardoor is lang niet iedereen verzekerd tegen schade door wateroverlast. Daarbij is de dekking van verzekeringen niet volledig en ook het calamiteitenfonds van het Rijk vormt geen sluitend vangnet.’&lt;/span&gt; &lt;/p&gt;&lt;p&gt;De ambitie en aanpak van het DRAP wordt op p. 128 e.v. aan de hand van een zevental ambities geschetst: kwetsbaarheid in beeld brengen; risicodialoog voeren en strategie opstellen; uitvoeringsagenda opstellen; meekoppelkansen benutten; stimuleren en faciliteren; reguleren en borgen en ten slotte handelen bij calamiteiten. Aan deze ambitie en aanpak hebben gemeenten, waterschappen, provincies en Rijk zich gezamenlijk verbonden. De kwetsbaarheid van het gebied wordt via een stresstest in beeld gebracht, een instrument waartoe eerder al de – inmiddels opgeheven - Adviescommissie Water had opgeroepen.[27] Deze stresstest is gebiedsdekkend en geldt dus zowel voor stedelijk als landelijk gebied. Zodra de uitkomsten daarvan bekend zijn, start per (deel)regio een dialoog met alle relevante gebiedspartners, waaronder agrariërs. Gemeenten, waterschappen en provincies spreken per gebied af welke aanvullende inspanning (aanvullend op de inspanning die voortvloeit uit de wettelijke zorgplicht voor hemelwater en de normering van wateroverlast) ze op zich willen nemen om de kwetsbaarheid van het gebied te verminderen, hoe ze burgers en bedrijven willen ondersteunen bij het treffen van eigen maatregelen en welke schade vooralsnog geaccepteerd wordt. Binnen drie jaar (uiterlijk in 2020) hebben de overheden op basis van de adaptatiestrategie een uitvoerings- en investeringsagenda opgesteld voor hun regio. Hierin staat wie wat gaat doen, op basis van de dialogen. Er worden methoden ontwikkeld om de effectiviteit van maatregelen en een optimale en kosteneffectieve mix van maatregelen te kunnen bepalen. ‘&lt;span class="italic"&gt;Het is&lt;/span&gt;’ – zo meldt p. 130 – ‘&lt;span class="italic"&gt;daarnaast wenselijk om gezamenlijk de samenhang tussen schadepreventie door overheden, handelingsperspectieven van particulieren en private partijen en het afdekken van het restrisico door verzekeraars en calamiteitenfonds(en) in beeld te brengen. Een plan van aanpak hiervoor zal aan de Stuurgroep Ruimtelijke adaptatie worden voorgelegd.’&lt;/span&gt; Bij het treffen van maatregelen moet de synergie met andere opgaven worden benut door werk met werk te maken. Ruimtelijke adaptatie moet worden meegekoppeld met andere investeringsagenda’s (bouwopgave, energietransitie e.d.). Om tot een versnelling van ruimtelijke adaptatie te komen, is stimuleren en faciliteren cruciaal. Het DRAP voorziet daartoe in een aantal concrete instrumenten om kennis en ervaringen te delen. Eén daarvan vormt de recente oprichting met Japan en de Verenigde Naties van een Global Centre of Excellence on Climate Adaptation in Rotterdam, dat moet uitgroeien tot een mondiale kennispool over wat wel en niet werkt. De ambitie ‘reguleren en borgen’ is in dit verband wellicht de meest belangrijke. Benadrukt wordt dat het werken aan een klimaatbestendige inrichting geen vrijblijvende opgave meer is en dat partijen hun bijdrage zullen borgen in beleid en regelgeving. Overheden en private partijen moeten ook aanspreekbaar zijn op hun bijdrage. Op p. 132 valt specifiek over de normen voor wateroverlast het volgende te lezen: ‘&lt;span class="italic"&gt;We houden vast aan de bestaande normering voor wateroverlast die ontstaat door te veel water in het watersysteem of de riolering. De normen geven duidelijkheid over verantwoordelijkheden en zijn het vertrekpunt voor de stresstests en de dialogen. De aanpak voor wateroverlast vraagt maatwerk, met oog voor de samenhang tussen het regionale bodem- en watersysteem, het afwateringssysteem en de ruimtelijke inrichting. De huidige normensystematiek biedt ruimte om op basis van de behoeften die voortvloeien uit de gebieds-dialogen tot maatwerknormen te komen en in te spelen op nieuwe&lt;/span&gt; &lt;span class="italic"&gt;inzichten in klimaatverandering. STOWA en stichting RIONED nemen het initiatief om voor 2020 handreikingen op te stellen voor regionale differentiatie van normen. De watertoets blijft een belangrijk instrument om schade door wateroverlast, droogte en overstromingen mee te laten wegen in ruimtelijke plannen en besluiten.’&lt;/span&gt; De eerdergenoemde gebiedsnormen voor regionale wateroverlast, waaraan ook de rechter in zijn uitspraken dus sinds kort expliciet toetst, blijven gehandhaafd. Ten slotte bevat het DRAP een korte beschouwing over het optreden bij calamiteiten, waartoe voor 2021 afspraken met de veiligheidsregio’s moeten worden gemaakt. Curatieve maatregelen, waartoe ook blijvende verzekerbaarheid van schade en een goede afhandeling van schadeclaims wordt gerekend, kunnen de schade immers beperken (p. 133).&lt;/p&gt;&lt;p&gt;Samenvattend bevat het DRAP een flink aantal maatregelen om ons land nog beter te beschermen tegen wateroverlast. Voor onverhoopte schade worden waterschappen (en gemeenten) overigens niet aansprakelijk geacht. Het bestaande normeringsstelsel wordt gehandhaafd en het afdekken van het restrisico door verzekeraars en calamiteitenfondsen (de WTS) wordt in beeld gebracht. Dat het de regering ernst is met dit restrisico blijkt ook uit het feit dat het expliciet terugkomt op p. 38 van het op 14 februari 2018 gepresenteerde Interbestuurlijk Programma (IBP) tussen Rijk, IPO, VNG en Unie van Waterschappen.[28] Het daarin aangekondigde dit najaar af te sluiten Bestuursakkoord over Klimaatadaptatie zal er mogelijk meer over zeggen.&lt;/p&gt;&lt;h3&gt;5. Rapport ‘Hoofd boven water’&lt;/h3&gt;&lt;p&gt;Die laatste toezegging vormt een mooi bruggetje naar het vorig najaar verschenen rapport ‘Hoofd boven water’ van de Issuecommissie Klimaat 2017 van het Verbond van Verzekeraars. Dit heldere en overzichtelijke rapport van nog geen 30 pagina’s schetst aan de hand van de bekende klimaatscenario’s van het KNMI allereerst de gevolgen van de klimaatverandering. Het weer wordt aantoonbaar extremer, een trend die wereldwijd waarneembaar is. Hierdoor neemt de schade voor particulieren en (agrarische) bedrijven toe. De belangrijkste weergerelateerde schadeoorzaken zijn storm, neerslag, hagel, bliksem, droogte, sneeuw en ijzel en overstroming. Het rapport bevat informatieve overzichten van de huidige dekking die bestaande verzekeringen bieden tegen deze extreme situaties en van de grootste schadegebeurtenissen van de afgelopen jaren. De enorme schade ten gevolge van de hagelbuien op 23 juni 2016 in Zuidoost-Nederland springt er duidelijk uit. De Issuecommissie voorziet op termijn (2085) een toename van de schade van meer dan een kwart miljard euro per jaar ten opzichte van de huidige situatie als gevolg van klimaatverandering (p. 17). Met de Issuecommissie kan worden geconstateerd dat er alle aanleiding is voor een maximale inspanning om gezamenlijk ons hoofd boven water te houden.&lt;/p&gt;&lt;p&gt;In dit kader zijn in het bijzonder de twaalf aanbevelingen, waarin het rapport uitmondt, van belang. Enkele daarvan zien ook specifiek op de agrarische sector. Aanbeveling 3 (&lt;span class="italic"&gt;Stimuleer risicomanagement bij ondernemers&lt;/span&gt;) op p. 20 vloeit rechtstreeks voort uit de hoosbuien van zomer 2016 in Zuidoost-Nederland. De onrust rond dekkingsvraagstukken zat daar vooral in de zakelijke hoek, de meeste particulieren waren gewoon verzekerd. De schade bij ondernemers viel uiteen in de categorieën verzekerd (200 miljoen), niet verzekerd en onverzekerbaar. Vanuit de agrarische hoek was er een stevige, maar vergeefse druk op de rijksoverheid om de WTS van toepassing te verklaren en zo een deel van de opgetreden waterschade vergoed te krijgen. Risicomanagement stelt de ondernemer, doorgaans samen met de verzekeringsadviseur of risicodeskundige, in staat te beoordelen of hij risico kan lopen. Ook wordt beoordeeld welke maatregelen getroffen kunnen worden om dat risico te beperken. Het risico dat overblijft kan wel of niet verzekerd worden. Aanbeveling 4 (&lt;span class="italic"&gt;Kom snel tot specifieke oplossingen voor agrariërs&lt;/span&gt;) op p. 21 borduurt hier naadloos op voort. Gesteld wordt dat de huidige Brede Weersverzekering (BWV) een hoog deelname-percentage onder de doelgroep vereist om de verzekering duurzaam te kunnen blijven aanbieden. Die deelname vertoont de afgelopen twee jaar weliswaar een groei van 2% naar 4%, maar is daarmee nog ver verwijderd van het gewenste niveau van minimaal 50%. Het is in zoverre belangrijk om het product gezamenlijk verder te verbeteren. Alle gewassen moeten verzekerd kunnen worden en ook de verzekerbaarheid van inundatie moet bekeken worden. In zijn huidige opzet werkt de BWV met andere woorden gewoon niet goed. Te veel agrariërs zijn nu niet of niet goed verzekerd, zo bleek ook medio 2016 in Zuidoost-Nederland, en dat moet verbeterd worden. Aanbeveling 8 (&lt;span class="italic"&gt;Onderzoek uitbreiding&lt;/span&gt; &lt;span class="italic"&gt;huidige dekking met kleinschalige overstroming&lt;/span&gt;) op p. 24 moet, als dit ook voor het landelijk gebied gaat gelden, agrariërs als muziek in de oren klinken. Juist hier zit een buitengewoon ongelukkige &lt;span class="italic"&gt;mismatch&lt;/span&gt; tussen enerzijds de inzet van het waterschap die via de normering wateroverlast ‘horizontale’ inundatie van het boerenland vanuit het watersysteem probeert te voorkomen en de verzekeringspolissen die deze vorm van schade veelal uitsluiten en alleen schade vergoeden ten gevolge van regen die ‘recht van boven’ op het gewas valt. Weliswaar spreekt het rapport nog slechts van een onderzoek, maar het zou inderdaad mooi zijn als ook deze schade onder de dekking komt te vallen. Voor de agrarische sector is met name dit drietal aanbevelingen van belang. Hiermee is overigens niet gezegd dat de andere negen aanbevelingen voor hen volledig irrelevant zijn. Dit geldt bijvoorbeeld voor aanbeveling 6 (&lt;span class="italic"&gt;Bied duidelijkheid over de&lt;/span&gt; &lt;span class="italic"&gt;werking van de Wet tegemoetkoming schade bij rampen&lt;/span&gt;) en aanbeveling 10 (&lt;span class="italic"&gt;Heb aandacht voor&lt;/span&gt; &lt;span class="italic"&gt;droogte&lt;/span&gt;), waarbij voor droogteschade bedacht moet worden dat die zowel in stedelijk als landelijk gebied de schade door wateroverlast gemakkelijk kan overtreffen.&lt;/p&gt;&lt;p&gt;De Issuecommissie heeft al met al een waardevol rapport uitgebracht. De gememoreerde aanbevelingen verdienen serieus opgepakt te worden. Doordat zij goed aansluiten op de ambities van het DRAP hoeft dat in goed overleg tussen het ministerie van Infrastructuur en Waterstaat, de waterschappen, de verzekeringsbranche en de agrarische sector niet te veel moeite te kosten. Alle signalen wijzen immers in dezelfde richting: onverminderd de eigen verantwoordelijkheid van ondernemers en de zorgplicht van het waterschap dient er geen ‘gat’ te bestaan tussen het calamiteitenfonds en de verzekeringsmogelijkheden.&lt;/p&gt;&lt;h3&gt;6. Rapporten Europese Commissie en De Nederlandse Bank&lt;/h3&gt;&lt;p&gt;Vorig najaar verscheen in opdracht van de Europese Commissie een buitengewoon interessant en informatief rapport.[29] Dit lijvige rapport van maar liefst 550 pagina’s, dat natuurrampen en door menselijke ingrepen veroorzaakte rampen als thema heeft, is in dit kader vooral interessant aangezien het uitvoerig ingaat op de rol die verzekeringen bij schade ten gevolge van rampen kunnen spelen. Het rapport onderstreept het belang van een goed functionerend verzekeringsstelsel voor de agrarische sector en beschrijft de betreffende stelsels van enkele Europese landen (p. 489-499). Die landen zijn respectievelijk Spanje, Frankrijk en Engeland. Spanje kent al sinds 1954 het Consorcio de Compensación de Seguros (CCS), een onafhankelijk publiek bedrijf dat gelinkt is aan het ministerie van Economische Zaken, Industrie en Concurrentie en over een zekere mate van ondernemingsvrijheid beschikt. Voorts beschikt het land over een aparte schadeverzekering voor de agrarische sector, aangestuurd door een aantal private verzekeraars, waarin eerdergenoemde CCS als mede- en herverzekeraar participeert. Het bestuur van de CCS bestaat voor de helft uit CEO’s van verzekeringsbedrijven en voor de helft uit (hoge) ambtenaren. Het grootste deel van de naar schatting in de periode 1987-2014 uitgekeerde schadebedragen van €6,4 miljard had betrekking op overstromings- en stormschade. De bedragen worden bijeengebracht via een verplichte opslag op bestaande verzekeringen. Frankrijk kent sinds 1982 het verzekeringsstelsel van de Catastrophes Naturelles (CatNat).[30] Ook hier komt de voeding uit een verplichte opslag op bestaande verzekeringen, die door de regering wordt vastgesteld. Die regering moet (net als in Nederland onder de WTS) een ramp ook als ‘ramp’ kwalificeren om tot schadevergoeding over te kunnen gaan. Een deel van de premieopbrengst wordt in een fonds gestort (het Fonds de Prévention des Risques Naturels Majeurs, FPRNM), waaruit maatregelen worden bekostigd die toekomstige schade proberen te voorkomen. Private verzekeringsbedrijven kunnen het risico herverzekeren bij de Caisse Centrale de Réassurance (CCR), een overheidsbedrijf. De Franse verzekeraars verwachten dat de klimaatschade tegen 2040 met 90% zal zijn toegenomen ten opzichte van de schade in de afgelopen 25 jaar. Engeland ten slotte kent sinds de zestiger jaren het Flood Reinsurance Scheme (FR Scheme). Private overstromingsverzekeringen zijn in Engeland sinds lang gebruikelijk en de dekking is het hoogst van Europa. Het FR Scheme, dat het karakter van een publiek-private samenwerkingsvorm heeft, is initieel gevoed met een jaarlijkse storting van €213,5 miljoen over een periode van vijf jaren uit een verplichte opslag op alle opstalverzekeringen. Per huishouden betekende dit een extra kostenpost van €12,5. Als er geld te weinig in kas is, kunnen extra verplichte afdrachten worden opgelegd. De regeling van het FR Scheme is vanuit een oogpunt van staatssteun voorgelegd aan de Europese Commissie, die daarmee geen problemen bleek te hebben (p. 499).&lt;/p&gt;&lt;p&gt;Als we de verzekeringsstelsels in dit drietal landen vergelijken, dan valt op dat het steeds vormen van Public Private Partnership (PPP) betreft. Niet voor niets wordt in het rapport (p. 499) geconcludeerd: ‘&lt;span class="italic"&gt;PPPs are a model for a joint bearing of responsibilities and efficient risk sharing, capable of increasing insurance coverage and penetration and guaranteeing a strong financial backing in view of uncertain tail distributions of risks.’&lt;/span&gt; Tevens valt op dat er telkens sprake is van verplichte opslagen op bestaande verzekeringen om voldoende geld bijeen te brengen. Voorts is op zichzelf denkbaar dat van deze aanpak ook een preventieve werking uitgaat naar betrokkenen, ‘goede’ risico’s kunnen ook worden beloond en ‘slechte’ via een hogere premie gestraft. Deze werking blijft echter nog tamelijk onduidelijk. In Frankrijk wordt een deel van de verplichte afdracht in ieder geval gebruikt om preventieve maatregelen te financieren.&lt;/p&gt;&lt;p&gt;Uiteraard maakt dit korte uitstapje over de grens nieuwsgierig. Wat zou dit voor het bestaande Nederlandse stelsel kunnen betekenen? Vastgesteld moet op zijn minst worden dat dit stelsel sterk afwijkt van de stelsels in Spanje, Frankrijk en Engeland. In Nederland bestaat de WTS als een soort publiek ultimum remedium, dat slechts uitkeert bij zeer grote rampen, zoals dijkdoorbraken. Ten aanzien van dergelijke rampen is eind 2016 door de toenmalige minister van Infrastructuur en Milieu richting Eerste Kamer nog eens expliciet uitgesproken dat in geval van een dijkdoorbraak de WTS zal worden toegepast.[31] Ten aanzien van andere rampen, zoals extreme regenval, lijkt het erop dat de betekenis van de WTS afneemt en dat burgers en (agrarische) bedrijven hun heil zullen moeten zoeken in private verzekeringen.[32] Als een bepaald risico ‘redelijkerwijs verzekerbaar’ is, treedt de WTS immers terug.[33] Nu voor agrariërs sinds een aantal jaren een zgn. Brede Weersverzekering bestaat, waarbij voor landbouwers door het Rijk met gebruikmaking van Europese gelden een premievergoeding van 65% beschikbaar is gesteld, is toepassing van de WTS dus in principe uitgesloten. Agrariërs in Noord-Brabant en Limburg hebben dat na de hoosbuien van medio 2016 mogen ervaren. Op zichzelf is voor dit systeem zeker het nodige te zeggen. Een solidaire aanpak via de WTS voor majeure rampen, zoals dijkdoorbraken, behoeft anders dan sommige wetenschappers stellen niet als een ‘Sinterklaasmodel’ te worden gekarakteriseerd.[34] Vervolgens een privaat (zij het voor schade van agrariërs met financiële steun van de overheid) verzekeringsstelsel voor schade ten gevolge van zware regenval en dergelijke. Probleem is echter wel dat, zoals ook uit het eerder besproken rapport van het Verbond van Verzekeraars is gebleken, dit systeem niet goed functioneert gezien het ondanks de premievergoeding uiterst lage deelnamepercentage van agrariërs aan die Brede Weerverzekering. Er is in zoverre sprake van een hoog ‘restrisico’, dat gelukkig gezien de teksten in het DRAP en het recente Interbestuurlijk Programma momenteel stevig op het Haagse netvlies staat. We doen er in dat kader goed aan om ons licht op te steken over de grens. Aangenomen mag worden dat het onderhavige rapport op het ministerie grondig bestudeerd wordt, zodat dit mogelijk een rol kan spelen bij de komende discussie met de verzekeringsbranche en de agrarische sector over dit restrisico. &lt;/p&gt;&lt;p&gt;Begin oktober 2017 verscheen voorts een interessant rapport van De Nederlandse Bank (DNB) over de impact van de toenemende klimaatrisico’s op de Nederlandse financiële sector.[35] Alhoewel dit rapport niet zozeer over wateroverlast gaat, maar vooral over overstromingen en de gevolgen daarvan voor de financiële sector, in het bijzonder banken, verzekeraars en pensioenfondsen, is het belangrijk genoeg om ook hier (kort) bij stil te staan. DNB deelt in dit rapport de inschatting van het Verbond van Verzekeraars dat zij door veranderend weer met stijgende schadelasten te maken (zullen) hebben. Ook beleggers en kredietverschaffers kunnen worden geraakt door de effecten van klimaatverandering, bijvoorbeeld als na een grote ramp er geen volledige dekking door verzekeraars en/of de overheid is. Voorts kunnen transitierisico’s als gevolg van het omschakelingsproces naar een klimaatneutrale economie financiële gevolgen hebben, doordat er vervroegd moet worden afgeschreven op leningen en beleggingen gerelateerd aan sectoren en activa die veel CO2 of andere broeikasgassen uitstoten. Wat het overstromingsrisico betreft beschrijft het rapport op p. 27 op basis van berekeningen van Deltares een tweetal scenario’s in Rivierenland en bij de Kromme Rijn met een totale geschatte schade van €57,6 en €21,2 miljard. Dat zijn inderdaad immense schadebedragen, die in essentie nog eens aangeven dat het duidelijk de moeite loont om dergelijke rampen te voorkomen. Voor DNB vormt een en ander aanleiding om klimaatrisico’s verder te verankeren in haar toezichtaanpak van de financiële sector. DNB werkt in dat kader aan een klimaat stresstest voor onder haar toezicht staande instellingen.&lt;/p&gt;&lt;h3&gt;7. Slotbeschouwing&lt;/h3&gt;&lt;p&gt;De klemtoon in dit (nieuwe) artikel ligt als gezegd op de recent verschenen jurisprudentie over wateroverlast en de eventuele aansprakelijkheid van het waterschap voor daardoor opgetreden schade. Uit de nieuwe jurisprudentie kan het volgende worden afgeleid. Voor het eerst wordt daarin rechtstreeks getoetst aan de wettelijke gebiedsnormen voor regionale wateroverlast. Als het watersysteem aan die normen voldoet en er geen sprake is van achterstallig onderhoud en goed gereageerd wordt op klachten en zorgen van agrariërs, is het waterschap niet aansprakelijk voor onverhoopte schade. Het waterschap voldoet dan aan de zorg van een goed beheerder. Daarbij leren de uitspraken van de rechtbank Oost-Brabant over de ernstige wateroverlast medio 2016 in Noord-Brabant dat, zelfs wanneer het waterschap zijn zorgplicht zou hebben geschonden, dit nog niet direct wil zeggen dat het waterschap aansprakelijk is. In geval van extreme regenval is geen enkel watersysteem in staat het vele water af te voeren, zonder dat schade optreedt. De rechter lijkt daarmee als het ware te constateren dat niemand, ook het waterschap niet, tot het onmogelijke is gehouden. De stel- en bewijsplicht ligt hier nadrukkelijk bij de eisende partij, hetgeen het succes in eventuele claims bepaald niet vergroot. De uitspraak van de rechtbank Midden-Nederland leert ten slotte dat het waterschap in geval van dergelijke calamiteuze omstandigheden een fout mag maken. Van het waterschap kan in dat soort situaties niet worden verwacht – zo overweegt de rechtbank expliciet – dat het alles moet voorkomen wat in theorie, met inzet van alle beschikbare mensen en middelen, wellicht voorkomen had kunnen worden. Dit oordeel biedt het waterschap naar onze mening terecht enige vrijheid bij het treffen van noodmaatregelen, waarbij immers per definitie geïmproviseerd moet worden.&lt;/p&gt;&lt;p&gt;De boodschap luidt dus dat de aansprakelijkheid van het waterschap voor schade ten gevolge van wateroverlast met deze nieuwe jurisprudentie zeker niet dichterbij is gekomen. Het DRAP acht waterschappen voor dergelijke schade evenmin aansprakelijk en leert voorts dat het stelsel van de gebiedsnormen voor regionale wateroverlast gehandhaafd wordt. Overigens kan de ten gevolge van klimaatverandering optredende extreme(re) regen er uiteraard wél toe leiden dat bij gelijkblijvende normen het waterschap meer maatregelen moet treffen om aan deze normen te (blijven) voldoen. Hier zullen met name de thans lopende stresstesten inzicht in moeten verschaffen.&lt;/p&gt;&lt;p&gt;Alhoewel het uitspraken van de lagere rechter betreft en er op korte termijn nieuwe uitspraken zijn te verwachten, is het beeld toch dat agrariërs van civielrechtelijke schadevergoedingsprocedures tegen het waterschap vooral geen hooggespannen verwachtingen moeten hebben. Aangezien het zeker niet minder hard is gaan regenen, zullen zij, wanneer ze de schade althans niet voor lief willen nemen, hun heil dus elders moeten zoeken. Het waterschap is immers waterbeheerder en geen verzekeringskantoor. Aangezien de deur van de WTS voor schade ten gevolge van wateroverlast stevig in het slot lijkt te zitten, is men dan vooral aangewezen op verzekeringsmogelijkheden. Daar is echter sprake van een zeker ‘gat’ (het zgn. restrisico), dat gelukkig wel bij de beleidsmakers en verzekeringsbranche op het netvlies staat. Zowel het DRAP en het recente IBP als het rapport ‘Hoofd boven water’ van het Verbond van Verzekeraars maken er melding van. Met enige creativiteit moet het dus mogelijk zijn binnen niet al te lange tijd een oplossing voor dit knelpunt te vinden. Een blik over de grens, waarbij gebruik kan worden gemaakt van het recente rapport van de Europese Commissie, lijkt daarbij goede diensten te kunnen bewijzen. Van de sector mag dan vervolgens worden verlangd dat men in grotere getale van de (nieuwe) verzekeringsmogelijkheid gebruik maakt. Pas bij een hoge(re) deelname kan immers een interessant verzekeringsproduct worden aangeboden.&lt;/p&gt;</content><legacyfootnotes/><footnotes><footnote>1 Herman Havekes en Ina Kraak (tot 1 juli 2018) werken bij de Unie van Waterschappen en schreven dit artikel op persoonlijke titel.</footnote><footnote>2 H.J.M. Havekes en M.J. Kraak, ‘Wateroverlast en aansprakelijkheid’, &lt;span class="italic"&gt;TvAR&lt;/span&gt; 2017, p. 231-239.</footnote><footnote>3 Zie voor een recente beschouwing over deze zorgplicht en de betreffende jurisprudentie H.J.M. Havekes, P.J. de Putter en W.J. Wensink (red.), &lt;span class="italic"&gt;Wegwijzer Van Waterwet naar Omgevingswet&lt;/span&gt;, Deventer 2018, p. 125-136.</footnote><footnote>4 Brochure Nieuwe neerslagstatistieken voor korte tijdsduren: extreme buien extremer geworden, STOWA rapportnummer 2018-12A, Amersfoort 2018.</footnote><footnote>5 In art. 6:162 BW gaat het om aansprakelijkheid op grond van een onrechtmatige daad. Ook een rechtmatige daad van een waterschap kan tot schade leiden, waarbij het geleden nadeel soms moet worden gecompenseerd. Zie bijvoorbeeld ABRvS, 1 november 2017, ECLI:NL:RVS:2017:2925, waarin de Afdeling oordeelt dat in deze zaak toch juist het onrechtmatige handelen als schadeoorzaak is aangewezen en het verzoek om nadeelcompensatie terecht is afgewezen.</footnote><footnote>6 Zie bijvoorbeeld S. Handgraaf en P.J. de Putter, ‘Hemelwater in de woning: zaak van gemeente of burger?’, &lt;span class="italic"&gt;TBR&lt;/span&gt; 2015/174 en J.J. Jacobse en R.M. Pieterse, ‘Zorgen en plichten; een analyse van de jurisprudentie op het gebied van aansprakelijkheid voor schade door wateroverlast’, &lt;span class="italic"&gt;O&amp;A&lt;/span&gt; 2017/91.</footnote><footnote>7 Zie HR 17 december 2010, ECLI:NL:HR:2010:BN6236, &lt;span class="italic"&gt;M en R&lt;/span&gt; 2011/80, m.nt. Warendorf en &lt;span class="italic"&gt;NJ&lt;/span&gt; 2012, 155 m.nt. Hartlief.</footnote><footnote>8 In zijn noot bij ABRvS, 21 februari 2018, ECLI:NL:RVS:2018:582, &lt;span class="italic"&gt;AB&lt;/span&gt; 2018/175, gaat F.A.G. Groothuijse uitgebreid in op de normen voor wateroverlast en hoe daaraan kan worden voldaan, b.v. door het inrichten van bergingsgebieden, en welke juridische wegen daartoe moeten worden bewandeld. Het ‘normherstellende’ projectplan in de zin van art. 5.4 Waterwet komt daarbij aan de orde, net als het bestemmingsplan.</footnote><footnote>9 HR 9 oktober 1981, &lt;span class="italic"&gt;NJ&lt;/span&gt; 1981, 332, m.nt. CJHB.</footnote><footnote>10 HR 8 januari 1999, &lt;span class="italic"&gt;NJ &lt;/span&gt;1999, 319, m.n.t. ARB.</footnote><footnote>11 HR 9 november 2001, &lt;span class="italic"&gt;NJ &lt;/span&gt;2002, 446, m.nt. CJHB.</footnote><footnote>12 Gerechtshof Arnhem-Leeuwarden 16 juni 2015, ECLI:NL:GHARL:2015:4382 en Gerechtshof Arnhem-Leeuwarden 8 november 2016, ECLI:NL:GHARL:2016: 8931.</footnote><footnote>13 Rechtbank Midden-Gelderland, 3 mei 2017 (rolnummer: C/16/418257 / HA ZA 16-475), Het Waterschap, &lt;br/&gt;oktober 2017, nummer 10, p. 32, m.nt. Havekes.</footnote><footnote>14 Rechtbank Limburg 13 december 2017, ECLI:NL:RBLIM:2017:12110.</footnote><footnote>15 Rechtbank Limburg, 28 februari 2018, ECLI:NL:RBLIM:2018:1804.</footnote><footnote>16 J.J. Jacobse en R.M. Pieterse, ‘Zorgen en plichten; een analyse van de jurisprudentie op het gebied van aansprakelijkheid voor schade door wateroverlast’, &lt;span class="italic"&gt;O&amp;A&lt;/span&gt; 2017/91.</footnote><footnote>17 Rechtbank Oost-Brabant, 23 mei 2018, ECLI:NL:RBOBR:2018:2507 en 30 mei 2018, ECLI:NL:RBOBR:2018:2698.</footnote><footnote>18 De tekst van dit artikel is afgesloten op 25 juni 2018. De gepubliceerde jurisprudentie tot dat moment is verwerkt in dit artikel. Naar verwachting zullen er op korte termijn nieuwe uitspraken volgen.</footnote><footnote>19 Rechtbank Limburg 13 december 2017, ECLI:NL:RBLIM:2017:12110, r.o. 4.7.</footnote><footnote>20 Rechtbank Gelderland 18 januari 2017, ECLI:NL:RBGEL:2017:186, r.o. 2.11.3.</footnote><footnote>21 Rechtbank Oost-Brabant 23 mei 2018, ECLI:NL:RBOBR:2018:2507, r.o. 4.28.</footnote><footnote>22 Rechtbank Limburg 13 december 2017, ECLI:NL:RBLIM:2017:12110, r.o. 4.9 en Rechtbank Limburg 28 februari 2018, ECLI:NL:RBLIM:2018:1804, r.o. 4.10.</footnote><footnote>23 Gerechtshof Den Haag 16 mei 2017, ECLI:NL:GHDHA:2017:1265.</footnote><footnote>24 Zie art. 117 Waterschapswet.</footnote><footnote>25 Rechtbank Gelderland, 18 januari 2017, ECLI:NL:RBGEL:2017:186, r.o. 2.11.5.</footnote><footnote>26 &lt;span class="italic"&gt;Kamerstukken II&lt;/span&gt; 2017/18, 34 775 J, nr. 4.</footnote><footnote>27 Adviescommissie Water, Advies Wateroverlast, AcW-2017/11371 van 9 mei 2017, zie www.adviescommissiewater.nl. De adviescommissie pleit er in dit advies voorts onder meer voor om samen met de verzekeringsbranche de verzekerbaarheid van het restrisico, dat door de klimaatverandering zal toenemen, te verkennen.</footnote><footnote>28 &lt;span class="italic"&gt;Kamerstukken II&lt;/span&gt; 2017/18, 29 362, nr. 266. Zie over dit IBP, waarvan voor de landbouwsector met name de opgaven 1 (Samen aan de slag voor het klimaat) en 4 (Naar een vitaal platteland) relevant zijn, de beschouwing van H.J.M. Havekes, De betekenis van het Interbestuurlijk Programma voor het waterbeheer, &lt;span class="italic"&gt;TO&lt;/span&gt; 2018, nr. 2, p. 66-75.</footnote><footnote>29 Rapport ‘Science for Disaster Risk Management 2017. Knowing better and losing less’.</footnote><footnote>30 Zie voor een uitvoerige schets van het Franse (en het Vlaamse) stelsel ook de recente dissertatie van W. van Doorn-Hoekveld, &lt;span class="italic"&gt;Distributional Effects of EU Flood Risk Management and the Law. The Netherlands, Flanders and France as case studies&lt;/span&gt;, ISBN 978-94-92801-16-6) en de recensie daarvan van H.J.M. Havekes in &lt;span class="italic"&gt;M&amp;R&lt;/span&gt; 2018/36, p. 214-217.</footnote><footnote>31 &lt;span class="italic"&gt;Kamerstukken I&lt;/span&gt; 2016/17, 34 436, B, p. 2.</footnote><footnote>32 Zie aldus ook J.E. van de Bunt &amp; M.K.G. Tjepkema, ‘De veranderende reikwijdte van de Wet tegemoetkoming schade bij rampen nader bezien’, &lt;span class="italic"&gt;AV&amp;S&lt;/span&gt; 2016/46, afl. 6.</footnote><footnote>33 Zie art. 4, derde lid, onder a, WTS.</footnote><footnote>34 Zie T. Hartlief en M. Faure, Vergoeding van schade bij rampen in België en Nederland, &lt;span class="italic"&gt;Tijdschrift voor Privaatrecht&lt;/span&gt; 2015-3/4, p. 991 e.v.</footnote><footnote>35 Rapport ‘De Nederlandse financiële sector veilig achter de dijken? Een nadere verkenning naar klimaatgerelateerde financiële risico’s’, DNB, Amsterdam 2017.</footnote></footnotes><auteurs>mr. dr. H.J.M. Havekes en mr. ir. M.J. Kraak</auteurs><published>2018-08-16 15:18:45</published><modified>2018-08-17 11:23:54</modified><editiondate>2018-08-16</editiondate><htmlpath>https://denhollander.info/artikel/15103</htmlpath></article>
</articles></edition>