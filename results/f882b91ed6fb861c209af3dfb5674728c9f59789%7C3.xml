<edition><articles><article><jaar>2006</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/2006</searchword><id>4010</id><udhid>UDH:TvAR/4010</udhid><titel>Ketensystemen in de Agro-Foodsector; Juridische vormgeving van afspraken binnen de keten en de relatie tot de publieke taken van de overheid</titel><searchwords><searchword>TvAR 4/2006</searchword><searchword>UDH:TvAR/4010</searchword></searchwords><attachments><attachment><name>2006_nr 4_Artikel_Freriks.pdf</name><extention>pdf</extention><url>https://denhollander.info/download/3982/ci</url></attachment></attachments><inleiding>Preadvies Vereniging voor Agrarisch Recht&#13;
&#13;
1. Inleiding&#13;
Op 24 januari 2006 ontdekte de Voedsel- en Warenautoriteit (VWA) een forse overschrijding&#13;
van de dioxinenorm bij een mengvoederbedrijf. Overeenkomstig de General&#13;
Food Law (GFL) – waarover hierna meer – nam het betrokken bedrijfsleven, in nauw&#13;
overleg met de VWA, maatregelen. De aangetroffen hoeveelheden dioxine bleken op te&#13;
lopen tot 200 keer de norm. De VWA blokkeerde vervolgens op 29 januari 2006 uit&#13;
voorzorg 275 bedrijven. Deze bedrijven hadden alle veevoeder afgenomen van het&#13;
bedrijf waarin een verhoogd dioxinegehalte was vastgesteld. Uit analyses bleek dat er&#13;
ook bij de hoogste overschrijdingen geen risico’s voor de volksgezondheid zijn geweest.&#13;
De positie van de consument was aldus niet direct in het geding. In de vleesproductieketen&#13;
was er wel van alles gaande. De VWA heeft proefslachtingen laten uitvoeren om&#13;
vast te stellen of de dioxinenorm in het vlees was overschreden. Waar dat niet het geval&#13;
was werden bedrijven weer vrijgegeven. Dinsdag 7 februari 2006 besloot het bedrijfsleven&#13;
in overleg met de VWA, op basis van de al eerder bekende resultaten van een tiental&#13;
vleesvarkensbedrijven, alle varkens van meer dan 50 kg uit de handel te nemen.1&#13;
Incidenten met veevoeder en levensmiddelen hebben de afgelopen jaren geleid tot een&#13;
afnemend vertrouwen bij consumenten in de veiligheid van voedsel en de gezondheid&#13;
van dieren die bestemd zijn voor de voedselproductie. Een incident in een productieketen&#13;
kan zich binnen zeer korte tijd uitbreiden als een olievlek. Niet alleen de belangen&#13;
van consumenten, maar ook die van verschillende partijen in de productieketen&#13;
kunnen dan in het geding zijn. De hiervoor beschreven dioxinekwestie is daarvan een&#13;
voorbeeld. Om de kans op incidenten te beperken en in geval van problemen snel te&#13;
kunnen optreden, wordt meer en meer gezocht naar wegen om risico’s in de productieketen&#13;
te beheersen door het inrichten van kwaliteitssystemen en door een coherente&#13;
benadering van de wederzijdse afhankelijkheid binnen de ketenstructuur.&#13;
De noodzaak om risico’s in de voedselketen te beheersen en de benadering vanuit de&#13;
ketenstructuur zijn onderwerpen die inmiddels ook een belangrijke plaats op de politieke&#13;
agenda hebben verworven.2 Risicobeheersing is echter geen eenvoudige opgave,&#13;
aangezien voedselproductie plaatsvindt in complexe, vaak internationale productieketens.&#13;
Hoewel de ketenbenadering bepaald niet nieuw is, maken juist incidenten als&#13;
de hiervoor genoemde dioxinekwestie, de samenhang tussen verschillende schakels in&#13;
de keten en het belang de positie van de consument adequaat te beschermen nog eens&#13;
duidelijk. In toenemende mate worden ketensystemen opgezet om aan deze benadering&#13;
verdere invulling te geven. In juridisch opzicht trekt deze ontwikkeling de aandacht&#13;
aangezien daarbij niet alleen sprake is van zelfregulering binnen sectoren, maar&#13;
vaak tevens afspraken worden gemaakt over eisen waaraan bedrijven moeten voldoen&#13;
die uitgaan boven hetgeen op grond van regelgeving is vereist. Dit roept onder andere&#13;
de volgende vragen op: hoe worden afspraken binnen ketens juridisch vormgegeven,&#13;
wie is in de keten aanspreekbaar ingeval fouten optreden en hoe verhouden afspraken&#13;
binnen de keten zich tot overheidsregulering en de publieke taken van de overheid?&#13;
Deze juridische aspecten staan centraal in dit preadvies. Het is, gegeven de hoeveelheid&#13;
aspecten die een rol spelen, niet mogelijk om deze in detail uit te werken. Met dit&#13;
preadvies wordt vooral beoogd een aantal relevante aspecten en ontwikkelingen onder&#13;
de aandacht te brengen.&#13;
In onderdeel A wordt allereerst aangegeven wat vanuit juridische optiek kan worden&#13;
verstaan onder een ketensysteem. In dit onderdeel wordt tevens ingegaan op de&#13;
belangrijkste redenen om deze systemen tot stand te brengen. Tevens worden ontwikkelingen&#13;
in beleid en regelgeving geschetst die voor de verdeling van verantwoordelijkheden&#13;
tussen (partijen in) ketens en overheid van belang zijn. In onderdeel B&#13;
van dit preadvies wordt ingegaan op de relatie tussen ketensystemen en publiekrechtelijke&#13;
bevoegdheden. In onderdeel C komen de juridische vormgeving van afspraken&#13;
binnen de keten en aansprakelijkheidsvragen aan de orde.</inleiding><content>A. Kader&#13;
2. Ketensystemen&#13;
Voordat in de volgende paragrafen nader wordt ingegaan op een aantal juridische&#13;
vragen rond ketensystemen, is allereerst van belang vast te stellen wat onder een&#13;
ketensysteem wordt verstaan. In meer technische zin wordt vaak gesproken over&#13;
kwaliteitssystemen waarin voorschriften centraal staan die betrekking hebben op&#13;
risicobeheersing in de keten, technische implementatie van traceerbaarheidseisen, etc.&#13;
In dit preadvies is de insteek juridisch en wordt bezien wat de randvoorwaarden zijn&#13;
voor vormgeving van een ketensysteem tegen de achtergrond van de publiekrechtelijke&#13;
verantwoordelijkheden van de overheid en de relaties tussen enerzijds de keten en&#13;
de consument en anderzijds tussen partijen in de keten. In dit verband wordt aangesloten&#13;
bij de definitie die is gehanteerd in het rapport van de MDW-werkgroep ketengarantiestelsels&#13;
‘Een goede keten, een zorg minder’.3 In dit rapport wordt onder een&#13;
ketengarantiestelsel (waarmee in dit preadvies ketensysteem wordt bedoeld) verstaan:&#13;
‘een samenhangend privaatrechtelijk stelsel van voorwaarden met betrekking tot in ieder&#13;
geval een publiek belang, dat is gericht op verschillende, bij de productie van een product of&#13;
een dienst betrokken, ondernemingen’.&#13;
Het is van belang op te merken dat een ketengarantiestelsel in het kader van dit preadvies&#13;
wordt gezien als een vorm van zelfregulering. Een centraal thema in de discussie&#13;
over deze vorm van zelfregulering is de relatie tot de publiekrechtelijke bevoegdheden&#13;
van de overheid, waarbij de toezichts- en handhavingsbevoegheden op grond van de&#13;
geldende regelgeving een belangrijke rol spelen. Vanuit deze optiek wordt in het&#13;
MDW-rapport opgemerkt dat de centrale gedachte achter een ketengarantiestelsel is,&#13;
dat de verschillende schakels die betrokken zijn bij productie of dienstverlening,&#13;
gezamenlijk effectiever of efficiënter dan de overheid kunnen garanderen dat geldende&#13;
publieke normen door alle ondernemingen in de keten worden nageleefd. De naleving&#13;
van deze normen wordt namelijk niet alleen bepaald door het gedrag van de individuele&#13;
ondernemers, maar ook door de verbinding tussen de schakels in de keten.4&#13;
Onderzoek naar de mogelijkheden voor deze vorm van zelfregulering heeft in de&#13;
visie van de werkgroep ook een meer principiële achtergrond. In het rapport wordt in&#13;
dat verband gewezen op een fundamentele eis die aan overheidsoptreden wordt&#13;
gesteld, namelijk dat de overheid niet nodeloos vergaand ingrijpt in de samenleving.&#13;
De uitoefening van economische activiteiten behoort in principe vrij te zijn. Die vrijheid&#13;
kan de overheid alleen inperken als er expliciet een publiek belang aan te wijzen&#13;
is (voorbeelden kunnen zijn: gezondheid, veiligheid, milieu, dierenwelzijn of hygiëne),&#13;
dat bovendien door de overheid beschermd moet worden. Daarvan is sprake wanneer&#13;
het zelfregulerend vermogen van de samenleving niet toereikend is om het belang zelf&#13;
te beschermen. Is er een publiek belang dat bescherming verdient, dan mag een maatregel&#13;
van de overheid niet verder gaan dan voor de bescherming van het publieke&#13;
belang noodzakelijk is.5 Bij de invoering van ketensystemen wordt gezocht naar een&#13;
evenwichtige rolverdeling tussen overheid en bedrijfsleven. Deze rolverdeling wordt&#13;
voor een deel bepaald door Europese wetgeving waarop in het preadvies van Van der&#13;
Wal en Verloren van Themaat wordt ingegaan.&#13;
In de reactie van de minister op het MDW-rapport is aan het voorgaande nog een&#13;
dimensie toegevoegd. De minister geeft daarin aan dat ketengarantiestelsels onder&#13;
omstandigheden niet alleen een gunstig effect hebben op de naleving en handhaving&#13;
van publieke normen, maar meer in het algemeen tevens leiden tot hogere garanties&#13;
voor bijvoorbeeld de voedselveiligheid en de volks- en diergezondheid. Goed functionerende&#13;
ketengarantiestelsels kunnen, mede gelet op betere mogelijkheden van signalering&#13;
en tracering, het risico en de omvang van calamiteiten inperken.6&#13;
3. Europese ontwikkelingen&#13;
3.1 Voedselveiligheidscrises als katalysator voor de ketenbenadering&#13;
Hoewel aandacht voor de samenhang binnen productieketens op zichzelf niet nieuw&#13;
is, kan wel worden vastgesteld dat voedselveiligheidscrises de afgelopen tien jaar in&#13;
belangrijke mate hebben bijgedragen aan het inzicht dat een andere benadering van de&#13;
productie van levensmiddelen (mede) vanuit de samenhang tussen verschillende schakels&#13;
in de productieketen noodzakelijk is. Met name de BSE-crisis, waarin de Europese&#13;
samenwerking zwaar onder druk kwam te staan, is van fundamentele betekenis&#13;
geweest. Een exportverbod van Brits rundvlees, en de Britse reactie met een politiek&#13;
van non-coöperatie, zetten de politieke verhoudingen binnen Europa op scherp. Een&#13;
onderzoek uitgevoerd in opdracht van het Europees Parlement leidde tot een vernietigend&#13;
oordeel over de werkwijze van de Europese Commissie, die naar de mening&#13;
van de onderzoekscommissie ten onrechte prioriteit zou hebben gegeven aan de&#13;
belangen van marktpartijen boven de belangen van volksgezondheid en veiligheid van&#13;
de consument.7 De resultaten van het onderzoek vormden het startpunt voor een&#13;
herijking van het Europese beleid, dat uiteindelijk zijn beslag kreeg in het Witboek&#13;
voedselveiligheid dat op 12 januari 2000 door de Europese Commissie is uitgebracht.8&#13;
Daarin is als uitgangspunt geformuleerd dat het voedselveiligheidsbeleid van de&#13;
Europese Unie (EU) moet uitgaan van hoge voedselveiligheidsnormen die de gezondheid&#13;
van de consument beschermen en bevorderen. De koppeling met de economische&#13;
belangen wordt daarbij overigens niet verlaten. De Commissie wijst erop dat de&#13;
voedsel- en drankenindustrie een van de grootste industriesectoren is binnen de EU,&#13;
zo’n 15% van de Europese industriële productie betreft en als het gaat om werkgelegenheid&#13;
zelfs een derde plaats bezet. Gezien het economische belang van voedsel&#13;
en de essentiële rol ervan voor ons bestaan is voedselveiligheid in de ogen van de&#13;
Commissie voor de hele samenleving en vooral voor de overheid en de producenten&#13;
een zaak van de hoogste prioriteit. Nu lijkt deze uiteenzetting op het eerste oog&#13;
tamelijk abstract, maar het Witboek geeft op een aantal punten een duidelijke concretisering&#13;
hoe dit doel moet worden bereikt. De ketenbenadering speelt daarin een prominente&#13;
rol. De Commissie wijst op de almaar complexer worden productieketens.&#13;
Nationale economieën integreren binnen de interne markt, er zijn ontwikkelingen in&#13;
de structuur van de landbouw, verwerkingstechnieken etc. Om de beleidsdoelstellingen&#13;
uit het Witboek te kunnen realiseren is het noodzakelijk dat ketens geen zwakke&#13;
schakels bevatten. Elk onderdeel moet goed functioneren om de hoogst mogelijke&#13;
voedselveiligheidsnormen te kunnen handhaven. Om die reden is een alomvattende&#13;
geïntegreerde aanpak nodig, met andere woorden ‘from farm to fork’ of ‘van boer tot&#13;
bord’. In het Witboek wordt de visie van de Commissie op de verdeling van verantwoordelijkheden&#13;
tussen overheid en levensmiddelenbedrijven en diervoederbedrijven&#13;
uiteengezet. De visie is relevant voor de opzet van ketensystemen en heeft onder andere&#13;
zijn weerslag gevonden in de thans te bespreken regelgeving.&#13;
3.2 Europese regelgeving regelt de verantwoordelijkheden van overheid en&#13;
bedrijfsleven&#13;
In het Witboek is een omvangrijke wetgevingsoperatie aangekondigd die er inmiddels&#13;
al toe heeft geleid dat bestaande levensmiddelenwetgeving is herzien en nieuwe wetgeving&#13;
tot stand is gebracht. De eerste stap in deze wetgevingsoperatie vormde de&#13;
Verordening (EG) 178/2002, ook wel General Food Law (GFL) genoemd.9 De GFL&#13;
is in dit kader vooral van belang aangezien daarin algemene beginselen10 zijn opgenomen&#13;
waaraan alle levensmiddelenbedrijven en diervoederbedrijven moeten voldoen.&#13;
Daarbij zijn de verantwoordelijkheden van overheid en bedrijven in algemene zin&#13;
vastgelegd. Deze algemene bepalingen laten de specifieke verplichtingen die voor partijen&#13;
in de keten voortvloeien uit specifieke wetgeving, onverlet. Voor de Agro-&#13;
Foodsector zijn dat er vele, die grotendeels hun oorsprong vinden in Europese wetgeving.&#13;
Het is niet het doel van dit preadvies om deze verplichtingen voor specifieke&#13;
sectoren of bedrijven te bespreken, maar duidelijk moge zijn dat eisen die aan de&#13;
bedrijfsvoering worden gesteld een belangrijke invloed hebben op onder andere de&#13;
afspraken binnen de keten, de opzet van een ketensysteem en de verwachtingen die&#13;
bij consumenten leven ten aanzien van de kwaliteit van producten. In het navolgende&#13;
wordt vooral ingegaan op de GFL voor zover deze een algemeen kader biedt voor de&#13;
positie van de overheid en bedrijven die betrokken zijn bij de productie, distributie&#13;
etc. van levensmiddelen.&#13;
De GFL gaat uit van een ketenbenadering die in overweging 12 van de GFL als volgt&#13;
tot uitdrukking is gebracht:&#13;
‘Om de voedselveiligheid te waarborgen, moeten alle aspecten van de voedselproductieketen&#13;
als één geheel worden beschouwd, vanaf de productie van diervoeders11, met inbegrip van de&#13;
primaire productie12, tot en met het verkopen of verstrekken van voedsel aan de consument,&#13;
aangezien elk onderdeel daarvan op de voedselveiligheid van invloed kan zijn.’&#13;
De algemene beginselen in afdeling II van hoofdstuk 1 van de GFL hebben betrekking&#13;
op alle stadia van de productie, verwerking en distributie13 van levensmiddelen14,&#13;
en van diervoeders die voor voedselproducerende dieren worden geproduceerd of&#13;
daaraan worden vervoederd.15 De bepalingen richten zich in de eerste plaats tot&#13;
exploitanten van levensmiddelenbedrijven en diervoederbedrijven.16 Zij zijn primair&#13;
verantwoordelijk ervoor te zorgen dat in alle stadia van de productie, verwerking en&#13;
distributie in de bedrijven onder hun beheer wordt voldaan aan de voorschriften van&#13;
de levensmiddelenwetgeving die van toepassing zijn op hun bedrijvigheid en zij&#13;
dienen te controleren of deze voorschriften ook daadwerkelijk worden nageleefd.17&#13;
Een nadere uitwerking van de verplichtingen van exploitanten is opgenomen in de&#13;
artikelen 14 en 15 GFL op grond waarvan het verboden is om onveilige levensmiddelen&#13;
of diervoeders in de handel te brengen. Onder ‘in de handel brengen’ worden verschillende&#13;
handelingen met levensmiddelen en diervoeders begrepen, namelijk het&#13;
voorhanden hebben van levensmiddelen of diervoeders met het oog op de verkoop,&#13;
met inbegrip van het ten verkoop aanbieden, of enige andere vorm van al dan niet&#13;
gratis overdracht, alsmede de eigenlijke verkoop, distributie en andere vormen van&#13;
overdracht zelf.18 Levering aan de volgende schakel in de keten wordt derhalve&#13;
gekwalificeerd als in de handel brengen.&#13;
Levensmiddelen zijn onveilig indien deze schadelijk zijn voor de gezondheid of ongeschikt&#13;
voor menselijke consumptie. Bij de beoordeling worden de normale omstandigheden&#13;
van het gebruik van het levensmiddel en de informatie die aan de consument&#13;
wordt verstrekt, in aanmerking genomen. Diervoeders worden geacht onveilig te zijn&#13;
voor het gebruik waarvoor zij zijn bestemd indien zij worden beschouwd als producten&#13;
die nadelige effecten hebben op de dierlijke of menselijke gezondheid of die het&#13;
levensmiddel dat wordt geproduceerd uit voedselproducerende dieren onveilig voor&#13;
menselijke consumptie maken. Onveilige diervoeders mogen niet worden verhandeld,&#13;
maar ook niet worden vervoederd aan voedselproducerende dieren. Indien levensmiddelen&#13;
of diervoeders voldoen aan specifieke communautaire of nationale bepalingen&#13;
worden zij in beginsel geacht veilig te zijn voor wat betreft het geregelde aspect.&#13;
Voor exploitanten is het aldus van belang dat zij kunnen aantonen dat zij aan deze&#13;
eisen voldoen. Toezichthoudende autoriteiten mogen, indien er een vermoeden bestaat&#13;
dat een levensmiddel of diervoeder, ondanks dat het aan de regelgeving voldoet,&#13;
onveilig is, beperkingen opleggen aan het in de handel brengen of verplichtingen&#13;
opleggen het product uit de handel te nemen.&#13;
De verplichtingen uit de artikelen 14 en 15 zijn niet zonder gevolgen. Deze gevolgen&#13;
zijn in de eerste plaats neergelegd in de artikelen 19 en 20 GFL. Een exploitant die&#13;
van mening is of redenen heeft om aan te nemen dat een levensmiddel dat hij heeft&#13;
ingevoerd, geproduceerd, verwerkt, vervaardigd of gedistribueerd niet aan de voedselveiligheidsvoorschriften&#13;
voldoet, moet onmiddellijk uitvoering geven aan procedures&#13;
om het betreffende levensmiddel of diervoeder uit de handel te nemen en de bevoegde&#13;
autoriteiten daarvan in kennis te stellen. De consument of de gebruiker van een diervoeder&#13;
dient adequaat te worden geïnformeerd over de reden van het uit de handel&#13;
nemen indien het product hem kan hebben bereikt. Indien niet op andere wijze een&#13;
hoog niveau van gezondheidsbescherming kan worden verwezenlijkt moeten de producten&#13;
bij de consument of de gebruiker van het diervoeder worden teruggeroepen&#13;
(recall). Diervoeders die om deze reden uit de handel worden genomen of worden&#13;
teruggeroepen, moeten in beginsel worden vernietigd tenzij op andere wijze aan de&#13;
eisen van bevoegde autoriteiten kan worden voldaan. Niet alleen de producent van een&#13;
product, maar ook distributeurs en de detailhandel moeten meewerken aan het uit de&#13;
handel nemen en werken daarbij samen met producenten en bevoegde autoriteiten.&#13;
Om in geval van een probleem in de productieketen snel en adequaat te kunnen handelen&#13;
is het noodzakelijk dat bekend is waar mogelijk betrokken producten zich op&#13;
dat moment bevinden. Om die reden is in artikel 18 GFL een algemene traceerbaarheidsverplichting&#13;
opgenomen die geldt voor alle schakels in de keten. Iedere schakel&#13;
in de keten moet gegevens kunnen verstrekken over de directe toeleverancier(s) en&#13;
afnemer(s), zodat de bron van een probleem binnen een keten snel kan worden opgespoord.&#13;
19 Deze gegevens moeten op verzoek beschikbaar worden gesteld aan de&#13;
bevoegde autoriteiten. In situaties waarin een ernstig direct of indirect risico voor de&#13;
volksgezondheid kan optreden moet de Europese Commissie op de hoogte worden&#13;
gesteld en coördineert de Commissie verdere actie via het zogenaamde systeem voor&#13;
snelle waarschuwingen (Rapid Alert System).20&#13;
De hiervoor geschetste algemene verplichtingen van levensmiddelen- en diervoederbedrijven&#13;
maken duidelijk dat op exploitanten een zware verantwoordelijkheid rust,&#13;
niet alleen bij de productie en distributie, maar ook op het moment dat er in de productieketen&#13;
iets mis gaat. Hoewel de GFL niet verplicht tot invoering van ketensystemen&#13;
of andere vormen van regulering van de samenhang binnen de productieketen, is&#13;
het gerechtvaardigd te stellen dat de aard van de verplichtingen die zich richten tot&#13;
individuele schakels uit de keten, een impuls geven aan de ontwikkeling naar een&#13;
samenhangende benadering binnen de ketens om daarmee ‘from farm to fork’ zorg te&#13;
dragen voor een veilige productie.&#13;
De GFL geeft tevens aan welke verantwoordelijkheden op de lidstaten blijven rusten.&#13;
Zij zijn ervoor verantwoordelijk dat de wetgeving die voor de verschillende schakels&#13;
van de keten van belang is, wordt gehandhaafd.21 De concrete invulling daarvan&#13;
wordt hoofdzakelijk aan de lidstaten zelf overgelaten.22 De GFL geeft wel aan dat er&#13;
een systeem van officiële controles moet zijn en maatregelen moeten kunnen worden&#13;
getroffen die zijn afgestemd op de zich specifiek voordoende situaties, waarbij bij&#13;
deze maatregelen mede wordt gedacht aan communicatie met het publiek over de&#13;
veiligheid en de risico’s van levensmiddelen en diervoeders, bewaking van de veiligheid&#13;
van levensmiddelen en diervoeders alsmede andere controleactiviteiten betreffende&#13;
alle stadia van de productie, verwerking en distributie. Voorts stellen de lidstaten de&#13;
regels vast inzake maatregelen en sancties in geval van overtredingen van de wetgeving&#13;
inzake levensmiddelen en diervoeders. De maatregelen en sancties moeten doeltreffend,&#13;
evenredig en afschrikkend zijn. De rol van de overheid is weliswaar in algemene zin&#13;
omschreven, maar duidelijk is wel dat de GFL vereist dat de overheid de eindverantwoordelijkheid&#13;
voor controle op de naleving van wetgeving kan waarmaken.&#13;
4. Groeiende aandacht voor keten(garantie)systemen&#13;
Uit hetgeen hiervoor is uiteengezet blijkt dat in beleid en regelgeving de aandacht&#13;
voor de samenhang binnen productieketens toeneemt en dat partijen in die keten&#13;
eerstverantwoordelijk zijn voor de uitvoering van levensmiddelenregelgeving. Aan&#13;
deze verantwoordelijkheid wordt in toenemende mate invulling gegeven door het&#13;
opzetten van (private) kwaliteitszorgsystemen waarbij bedrijven intern toezicht houden&#13;
op hun productieproces, maar waarbij ook overwegingen van risicobeheersing in&#13;
de keten van belang zijn.23 Binnen deze systemen worden eisen gesteld ten aanzien&#13;
van de veiligheid en de kwaliteit van het product en het productieproces en wordt&#13;
voorzien in controlemechanismen. Daarnaast blijft de overheid verantwoordelijk&#13;
voor de handhaving van de voedselveiligheids- en kwaliteitswetgeving. De handhavingscapaciteit&#13;
van de overheid is echter niet onbeperkt. Het is voor de overheid onmogelijk&#13;
om ieder bedrijf in de voedselketen structureel te controleren. De ontwikkelingen&#13;
binnen het bedrijfsleven enerzijds en de grenzen van de handhavingscapaciteit anderzijds&#13;
kunnen worden gezien als belangrijke factoren in de gedachtevorming over&#13;
nieuwe toezichtsarrangementen waarin een herverkaveling van verantwoordelijkheden&#13;
van overheid en bedrijfsleven een belangrijk thema is. In de discussie over&#13;
nieuwe toezichtsarrangementen krijgt het zogenaamde tweede lijnstoezicht op private&#13;
kwaliteitssystemen, ook wel toezicht op toezicht of systeemtoezicht genoemd, de&#13;
afgelopen jaren een steeds prominentere plaats. Het onderwerp is inmiddels door&#13;
Nederland ook op de Europese agenda gezet. Tijdens de informele landbouwraad die&#13;
van 5 tot 7 september 2004 plaatsvond, heeft Nederland ingezet op een stelsel van&#13;
toezichtsarrangementen. Uit een enquête is inmiddels gebleken dat driekwart van de&#13;
lidstaten van mening is dat het evenwicht tussen overheid en bedrijfsleven aan heroverweging&#13;
toe is. Tweederde van de lidstaten onderschrijft ook de opvatting dat een&#13;
grotere nadruk op private controlesystemen zal moeten plaatsvinden, binnen een&#13;
door de Europese Commissie ontworpen Europees raamwerk.24 Tijdens de landbouwraad&#13;
is tegelijkertijd aan de orde gekomen dat voedselveiligheid een publieke verantwoordelijkheid&#13;
kent die niet aan het bedrijfsleven kan worden overgelaten. De&#13;
verantwoordelijkheid voor het stellen van normen en de handhaving daarvan ligt&#13;
onverminderd bij de overheid. De vraag rijst in hoeverre er in deze ontwikkeling&#13;
ruimte is om binnen de keten toezicht te houden op de onderlinge relaties, hoe dit&#13;
zich verhoudt tot de taak van de overheid om zorg te dragen voor de handhaving.&#13;
Daarnaast roept de nadruk op de benadering from farm to fork de vraag op hoe de&#13;
verantwoordelijkheden van partijen in de keten onderling en ten opzichte van de consument&#13;
worden bepaald. Deze vragen komen hierna in de onderdelen B. en C. van dit&#13;
preadvies aan de orde.&#13;
B. Relatie ketensystemen tot publiekrechtelijke bevoegdheden25&#13;
5. Relatie ketensystemen tot publiekrechtelijke toezichtsbevoegdheden&#13;
In het voorgaande is uiteengezet dat in de relatie tussen overheid en bedrijfsleven&#13;
wordt gezocht naar een evenwichtige verdeling van verantwoordelijkheden, waarbij&#13;
enerzijds bedrijven in de productieketen hun primaire verantwoordelijkheid voor&#13;
veilige producten op zich nemen en anderzijds de overheid op een adequate wijze&#13;
invulling kan geven aan de verantwoordelijkheid voor toezicht en handhaving. Dit&#13;
heeft, zoals opgemerkt, tot gevolg dat wordt nagedacht over nieuwe toezichtsarrangementen.&#13;
De verdere gedachtevorming daarover op Europees niveau moet nog plaatsvinden.&#13;
In Nederland staat op dit moment een herijking van het toezicht door de&#13;
overheid in de belangstelling. In het ‘Beleidskader Toezicht op controle (toezicht op&#13;
toezicht)’ dat in maart 2005 is verschenen, heeft de minister van Landbouw, Natuur&#13;
en Voedselkwaliteit (LNV) de contouren van de rolverdeling tussen bedrijfsleven en&#13;
overheid geschetst.26 Kort gezegd komt het er bij toezicht op toezicht op neer dat het&#13;
bedrijfsleven private controlesystemen opzet en het toezicht door de overheid met&#13;
name is gericht op deze private systemen.27 De inrichting van een systeem van toezicht&#13;
op toezicht is juridisch gezien niet zonder complicaties. Tenminste drie belangrijke&#13;
aspecten kunnen daarbij worden onderscheiden: de relatie tot het Europeesrechtelijk&#13;
kader, de verenigbaarheid met de mededingingswetgeving en tenslotte de relatie&#13;
tussen private en publieke bevoegdheden in het licht van de zogenaamde leer van de&#13;
onaanvaardbare doorkruising (twee wegenleer). In dit preadvies wordt ingegaan op&#13;
het laatstgenoemde aspect.&#13;
Kort gezegd betreft de twee wegenleer de vraag of de overheid (inclusief decentrale&#13;
overheden zoals productschappen) privaatrechtelijke instrumenten mag gebruiken.&#13;
Over het algemeen is dat niet het geval als er voor hetzelfde doel ook publiekrechtelijke&#13;
instrumenten zijn. Dan dreigt namelijk het gevaar dat de publiekrechtelijke&#13;
waarborgen worden omzeild (dat – in de woorden van de Hoge Raad – ‘de publiekrechtelijke&#13;
weg wordt doorkruist’).28&#13;
Het concept van toezicht op toezicht behoeft nadere toelichting. Voordat echter de&#13;
vraag wordt beantwoord wat hieronder wordt verstaan, is het van belang vast te stellen&#13;
wat ‘toezicht’ inhoudt. In dit preadvies wordt aangesloten bij het begrippenkader&#13;
in het Beleidskader dat hierna nader wordt besproken. In het Beleidskader wordt toezicht&#13;
gedefinieerd als: ‘het verzamelen van informatie over de vraag of een handeling&#13;
of een zaak (product) voldoet aan de daaraan gestelde eisen, het zich daarna vormen&#13;
van een oordeel daarover en het eventueel naar aanleiding daarvan interveniëren’.29&#13;
Onder ‘toezicht op toezicht’ wordt verstaan: ‘het door de overheid op basis van&#13;
afspraken met het bedrijfsleven afstemmen van de eigen toezichtsactiviteiten op de&#13;
activiteiten van een andere – privaatrechtelijke – instantie’.30 Bij toezicht op toezicht&#13;
gaat het aldus om een alternatief voor het toezicht door de overheid op de naleving&#13;
van in wet- en regelgeving vastgelegde normen. Het bedrijfsleven neemt door middel&#13;
van controlesystemen een eigen verantwoordelijkheid voor controle op de naleving&#13;
van normen op zich en de overheid oefent toezicht uit op deze controlesystemen.&#13;
Vandaar dat in dit verband ook wel wordt gesproken over systeemtoezicht.31&#13;
De veronderstelling is dat zowel voor overheid als bedrijfsleven voordelen zijn verbonden&#13;
aan systeemtoezicht.32 Voor de overheid kan een systeem van toezicht op toezicht&#13;
als voordeel hebben dat efficiency- en effectiviteitswinst wordt behaald door&#13;
een gerichte inzet van de handhavingscapaciteit. Het toezicht concentreert zich vooral&#13;
op het private (controle)systeem (indirect toezicht) en het directe toezicht beperkt&#13;
zich in beginsel tot bedrijven die niet aan het private systeem deelnemen. Het&#13;
bedrijfsleven zal in het private systeem niet alleen afspraken kunnen maken over de&#13;
naleving van wettelijke normen, maar daarnaast ook bovenwettelijke eisen kunnen&#13;
stellen, zich op de markt met het kwaliteitssysteem kunnen profileren en de administratieve&#13;
lasten kunnen verminderen.33 Bij dat laatste gaat het om de lasten voor het&#13;
bedrijfsleven om te voldoen aan informatieverplichtingen voortvloeiend uit wet- en&#13;
regelgeving van de overheid. Uit onderzoek blijkt dat een ondernemer in de agrosector&#13;
gemiddeld 7 uur in de week besteedt aan administratieve verplichtingen.34 Informatiestromen&#13;
die het bedrijfsleven nu voor eigen toezicht bijhoudt, overlappen vaak met&#13;
informatie die de overheid vraagt. Door niet opnieuw te vragen wat al via andere&#13;
wegen beschikbaar is of beschikbaar kan worden gesteld, kunnen de administratieve&#13;
lasten van het bedrijfsleven worden verlaagd.35&#13;
6. Beleidskader Toezicht op controle&#13;
6.1. Aanleiding voor het Beleidskader&#13;
Het Beleidskader Toezicht op controle is totstandgekomen vanuit het streven naar&#13;
ruimte voor meer initiatief voor burger en bedrijfsleven.36 Het Beleidskader kan worden&#13;
geplaatst in de sleutel van het Hoofdlijnenakkoord, waarin het kabinet Balkenende&#13;
heeft aangegeven ernaar te streven de rol en de taakopvatting van de overheid waar&#13;
mogelijk te heroverwegen en te moderniseren. Er moeten meer initiatieven voor de&#13;
oplossing van maatschappelijke vraagstukken bij de burger, het bedrijfsleven en maatschappelijke&#13;
actoren worden gelaten.37 Het overheidstoezicht wordt beschouwd als&#13;
één van de terreinen waar initiatieven buiten de overheid kunnen worden genomen.&#13;
Het Beleidskader geeft tevens invulling aan het door het ministerie van LNV geformuleerde&#13;
credo: de overheid moet niet langer zorgen voor, maar zorgen dat en moet&#13;
dus een meer faciliterende rol spelen.38 Waar signalen zijn dat het bedrijfsleven minder&#13;
overheidsdruk wil door zelf in controlesystemen te voorzien, wil de minister van&#13;
LNV daarvoor binnen randvoorwaarden mogelijkheden scheppen en de overheidscontrole&#13;
hierop afstemmen door toezicht te houden op deze initiatieven. Het Beleids-&#13;
kader geeft een nadere toelichting op de uitgangspunten en randvoorwaarden voor&#13;
dit systeemtoezicht.&#13;
6.2. Uitgangspunten&#13;
Een belangrijk uitgangspunt is dat initiatieven vanuit het bedrijfsleven, om de controle&#13;
op de naleving van wettelijke normen zelf uit te voeren, geen verandering brengen in&#13;
de wettelijke bevoegdheden en verantwoordelijkheden van de overheid. Het gaat om&#13;
een andere wijze van inzet daarvan. Nieuwe taken voor (nieuwe of bestaande) overheidsorganen&#13;
worden in deze systematiek niet passend geacht. Aangezien geen verandering&#13;
wordt gebracht in de taken en bevoegdheden van de overheid moeten privaatrechtelijke&#13;
systemen wel betrouwbaar zijn. Toezicht binnen de sector zal dan ook aan&#13;
een aantal kwaliteitseisen moeten voldoen, waaronder onafhankelijkheid, transparantie&#13;
en sanctionering.39 Het verdient echter naar de mening van de minister geen voorkeur&#13;
om de eisen waaraan de systemen moeten voldoen wettelijk te regelen. Dit is niet&#13;
alleen te rigide, maar gelet op de diversiteit van de sectoren ook onmogelijk. Bovendien&#13;
is het ook niet noodzakelijk, zolang private instanties die binnen het systeem&#13;
met controle zijn belast geen wettelijke of bestuurstaken worden toebedeeld. Het&#13;
toebedelen van deze taken zou er bovendien toe leiden dat de private controle-instanties&#13;
als bestuursorgaan zouden kunnen worden aangemerkt, hetgeen niet is beoogd&#13;
binnen de nieuwe rolverdeling tussen overheid en bedrijfsleven. De privaatrechtelijke&#13;
vormgeving van het systeem door het bedrijfsleven is dan volgens de minister ook het&#13;
meest geëigend.40&#13;
Toezicht op toezicht kan worden toegepast in verschillende situaties. Het Beleidskader&#13;
onderscheidt situaties waarin op één enkele norm of productspecificatie moet&#13;
worden gecontroleerd, dan wel situaties waarin verschillende schakels in een keten&#13;
onder het normstelsel en het toezichtsysteem vallen (ketengarantiestelsels). De uitgangspunten&#13;
voor de verschillende vormen van systeemtoezicht zijn gelijk. Invulling&#13;
van het controlesysteem binnen het bedrijfsleven kan verschillend worden vormgegeven,&#13;
bijv. een erkend bedrijfscontrolesysteem waarbij controle plaatsvindt door een onafhankelijke&#13;
stichting of waarbij sprake is van een certificeringsstelsel.41&#13;
Het Beleidskader omschrijft de vormen van toezicht waarbij het systeem kan worden&#13;
toegepast. Het gaat daarbij in beginsel om die gevallen waarin de overheid keurt, controleert&#13;
of erkent.42 Wat betreft het toezicht op de naleving van wettelijke voorschriften&#13;
ziet de minister ruimte voor toezicht op controle. Het gaat dan om het traject van&#13;
het preventieve toezicht, waarbij de toezichthoudende activiteit van de overheid is&#13;
gericht op het voorkómen van overtredingen van wettelijke normen. Repressief&#13;
optreden, waaronder het Beleidskader verstaat het daadwerkelijk opsporen van strafbare&#13;
feiten en daar een strafrechtelijk vervolg aan geven, blijft voorbehouden aan de&#13;
overheid. De overheid moet ervan uit kunnen gaan dat bij niet voldoen aan de nor-&#13;
men wordt opgetreden binnen het privaatrechtelijk systeem. Daarbij zijn er twee&#13;
mogelijkheden. Ofwel er is een eigen sanctiestelsel waar de overheid genoegen mee&#13;
neemt, ofwel er is sprake van een systeem waarbij de controle-instelling inbreuken&#13;
meldt aan de overheid. Bij een adequaat functionerend eigen sanctiestelsel zal de overheid&#13;
in beginsel kunnen volstaan met toezicht op het systeem en kan worden afgezien&#13;
van het opleggen van eigen sancties om samenloop van het private en publieke stelsel&#13;
te voorkomen. Dit wordt afhankelijk gesteld van de ernst van de overtreding. Indien&#13;
de ernst van de overtreding overheidsoptreden vergt, moeten bij strafrechtelijke sanctionering&#13;
afspraken met het openbaar ministerie worden gemaakt. Bij bestuurlijk&#13;
optreden, zoals het intrekken van erkenningen of het niet afgeven van een certificaat&#13;
moeten afspraken tussen controle-instelling en de overheid worden gemaakt.43&#13;
De introductie van controlesystemen door het bedrijfsleven geschiedt op basis van&#13;
vrijwilligheid. De andere kant van deze medaille is dat de overheid ook niet gehouden&#13;
is mee te gaan in ieder initiatief van het bedrijfsleven. Het systeem zal moeten aansluiten&#13;
bij de uitgangspunten van het Beleidskader en dienen te voldoen aan de hierna&#13;
te bespreken randvoorwaarden, voordat wordt ingestemd met verminderd overheidstoezicht.&#13;
Dit overheidstoezicht blijft overigens ongewijzigd ten aanzien van bedrijven&#13;
die niet deelnemen aan het privaatrechtelijk toezichtstelsel.&#13;
6.3 Randvoorwaarden&#13;
Mede gelet op vorenstaande uitgangspunten definieert het Beleidskader een aantal randvoorwaarden&#13;
waaraan in het kader van toezicht op toezicht moet worden voldaan:44&#13;
1. Toezicht op toezicht wordt niet dwingend opgelegd, maar is een bespreekbare&#13;
optie tussen overheid en bedrijfsleven;&#13;
2. Alvorens te besluiten tot een dergelijke vorm van toezicht worden kansen en risico’s&#13;
in kaart gebracht, waarbij Europeesrechtelijke aspecten en gevolgen voor het&#13;
uitvoeringsapparaat van de overheid worden betrokken;&#13;
3. De bevoegdheid voor de overheid om zelf toezicht uit te oefenen blijft volledig in&#13;
stand;&#13;
4. De verhouding tussen overheid en bedrijfsleven wordt vormgegeven in een toezichtsarrangement;&#13;
5. Het arrangement geeft tevens uitdrukking aan de blijvende verantwoordelijkheid&#13;
van de overheid voor een aantal aspecten (eindverantwoordelijkheid toezicht,&#13;
optreden richting Europa);&#13;
6. De eindverantwoordelijkheid brengt met zich mee dat altijd zal moeten kunnen&#13;
worden ingegrepen;&#13;
7. Het arrangement bevat een duidelijke en overzichtelijke looptijd en evaluatiemomenten;&#13;
8. In het arrangement worden afspraken gemaakt over de aard, inrichting en vorm&#13;
van de wijze waarop het bedrijfsleven de controle invult en daarover verantwoording&#13;
aflegt. Dit betreft onder meer:&#13;
a. een onafhankelijke privaatrechtelijke instelling die controleert;&#13;
b. op de privaatrechtelijke instelling wordt toezicht uitgeoefend;&#13;
c. deskundigheid en betrouwbaarheid;&#13;
d. eigen normen die in ieder geval overheidsnormen omvatten;&#13;
e. geen uitsluiting van partijen;&#13;
f. goed controleplan;&#13;
g. adequate interne sancties op niet-nakoming van de afgesproken normen of&#13;
afspraken met de overheid over de afdoening;&#13;
h. een informatieprotocol o.a. over resultaten van controles en getroffen maatregelen;&#13;
i. transparant functioneren.&#13;
Hoewel het Beleidskader dat niet met zoveel woorden stelt, komt een deel van de&#13;
hiervoor genoemde uitgangspunten en randvoorwaarden voort uit lessen uit het verleden.&#13;
Door privaatrechtelijke instanties uitgevoerde controles en sanctionering binnen&#13;
het private systeem kunnen er onder omstandigheden toe leiden dat sprake is van&#13;
onaanvaardbare doorkruising van het publiekrechtelijk (handhavings)systeem. De&#13;
minister heeft beoogd het Beleidskader zodanig vorm te geven dat deze problematiek&#13;
zich niet kan voordoen. In het navolgende zal worden besproken in hoeverre deze&#13;
opzet is geslaagd. In dat verband zijn de oordelen van de Hoge Raad in de procedures&#13;
over de Stichting Kwaliteitsgarantie Vleeskalversector (SKV) van belang. Deze zullen&#13;
daarom eerst worden besproken.&#13;
7. SKV-arresten&#13;
7.1 Achtergronden&#13;
De SKV werd in 1990 opgericht op verzoek van de bij de productie van kalfsvlees&#13;
betrokken sectoren. Doel van de stichting was de kwaliteit van kalvervoeders en&#13;
kalfsvlees te bevorderen en te garanderen, de afzet van conform de geldende kwaliteitswetgeving&#13;
geproduceerd kalfsvlees te bevorderen en aldus de belangen van de&#13;
consument te dienen. De achtergrond van de oprichting van de SKV is het tegengaan&#13;
van het gebruik van groeibevorderende stoffen in de productie van kalfsvlees. Tot de&#13;
daarop betrekking hebbende kwaliteitswetgeving behoorde dan ook onder andere de&#13;
Verordening stoffen met sympathico mimetische werking (PVV) 1991. Door de SKV&#13;
waren ten behoeve van de uitvoering van haar werkzaamheden onder andere een&#13;
Controle- en Sanctiereglement (CSR), met daarin onder meer de bevoegdheid van&#13;
SKV om bij overtredingen van de wettelijke voorschriften sancties – waaronder een&#13;
geldboete – op te leggen, alsmede statuten vastgesteld. De statuten voorzagen naast de&#13;
uitvoering van de door twee productschappen45 opgedragen taken, tevens in een&#13;
bevoegdheid tot afgifte van kwaliteitscertificaten voor het afleveren van vleeskalveren.&#13;
De Statuten en Reglementen van de SKV waren door beide productschappen&#13;
goedgekeurd en de goedkeuringsbesluiten werden in het Verordeningenblad Bedrijfsorganisatie&#13;
gepubliceerd. Door het afsluiten van een zogenaamde aansluitingsovereenkomst&#13;
onderwierpen deelnemers zich aan het bepaalde in de Statuten van de SKV&#13;
en aan de door SKV opgestelde reglementen, waaronder naast het CSR ook een&#13;
Geschillenreglement behoorde. Op basis van het Geschillenreglement was de Geschillencommissie&#13;
bevoegd kennis te nemen van alle geschillen tussen SKV en aangeslotenen&#13;
over de naleving van de aansluitingsovereenkomst en de reglementen en deze Commissie&#13;
besliste bij wege van bindend advies. Voor de uitvoering van haar werkzaamheden&#13;
ontving SKV van beide productschappen en het ministerie van LNV een subsidie.&#13;
Beide productschappen waren ook met een lid vertegenwoordigd in het bestuur van&#13;
de SKV.&#13;
7.2 SKV I en SKV II&#13;
In het eerste SKV-arrest vormt de oplegging van een boete door SKV aan een deelnemer,&#13;
wegens aanwezigheid van de verboden groeibevorderende stof clenbuterol,&#13;
het centrale geschilpunt. Een veehouder had aan de SKV mededeling gedaan van de&#13;
opzet van een koppel van 228 mestkalveren. Bij een controle door SKV werd bij twee&#13;
kalveren van het koppel clenbuterol geconstateerd. SKV heeft vervolgens in een sanctiebesluit&#13;
de destructie gelast van alle 228 kalveren en een boete opgelegd gelijk aan de&#13;
verkoopwaarde van het koppel bij verkoop aan een slachterij, voor zover de kalveren&#13;
reeds niet meer op het bedrijf aanwezig waren. Dit bleek het geval te zijn hetgeen&#13;
resulteerde in een tweede sanctiebesluit waarbij het bedrag van de boete definitief&#13;
werd vastgesteld. De Geschillencommissie kwam in het bindend advies tot het oordeel&#13;
dat niet de SKV, maar uitsluitend de strafrechter bevoegd was een sanctie als in&#13;
casu aan de orde op te leggen. De Geschillencommissie overwoog daartoe dat de&#13;
sanctie was opgelegd in verband met overtreding van de hiervoor genoemde Verordening.&#13;
Het CSR legde naar het oordeel van Commissie geen nieuwe materiële verplichtingen&#13;
op naast de Verordening, maar voorzag slechts in een controlesysteem&#13;
voor diegenen die zich bij SKV hadden aangesloten. De sanctie had derhalve niet als&#13;
doel om binnen de kring van de SKV geldende interne regels te handhaven, maar was&#13;
gericht op de naleving van publiekrechtelijke verbodsbepalingen. Op grond van de&#13;
Wet op de bedrijfsorganisatie, de Verordening en artikel 1, onder 4 WED kon deze&#13;
overtreding worden gesanctioneerd en de Geschillencommissie beschouwde de sanctiebesluiten&#13;
dan ook als opgelegd terzake van een economisch delict. In dit verband&#13;
verwees zij naar artikel 5 WED waarin is bepaald dat, tenzij bij wet anders is bepaald,&#13;
terzake van economische delicten geen andere voorzieningen met de strekking van&#13;
straf of tuchtmaatregelen worden getroffen dan de straffen of maatregelen overeenkomstig&#13;
de WED. De Geschillencommissie concludeerde dat SKV, hoewel gehuld in&#13;
het kleed van een privaatrechtelijke rechtspersoon, in feite functioneert als verlengde&#13;
arm van beide productschappen. De bedoeling van de wetgever met artikel 5 WED&#13;
wordt, zo stelde de Geschillencommissie, op onaanvaardbare wijze doorkruist en de&#13;
Commissie vernietigde de beide sanctiebesluiten. In een civielrechtelijke procedure&#13;
heeft SKV desondanks betaling van het boetebedrag gevorderd, waaraan ten grondslag&#13;
werd gelegd dat het bindend advies van de Geschillencommissie onjuist was en&#13;
haar om die reden niet bond. Zowel de Rechtbank, het Hof als de Hoge Raad wezen&#13;
de vorderingen van SKV af, daarbij het advies van de Geschillencommissie in aanmerking&#13;
nemend.46&#13;
In de tweede SKV-zaak werd bij één kalf van een koppel clenbuterol aangetroffen. In&#13;
verband met deze overtreding van de Verordening werd de veehouder door de economische&#13;
politierechter veroordeeld. Alvorens de politierechter uitspraak had gedaan,&#13;
werd door de SKV een sanctie opgelegd, waarin destructie van het kalf werd bevolen&#13;
en een boete indien het kalf niet meer op het bedrijf aanwezig was. In het sanctiebesluit&#13;
werd tevens medegedeeld dat voor het koppel waartoe het kalf behoorde, geen&#13;
kwaliteitscertificaat werd afgegeven. In een tweede sanctiebesluit legde SKV vervolgens&#13;
een boete op wegens het afleveren van kalveren zonder kwaliteitscertificaat. In&#13;
het tweede SKV-arrest overweegt de Hoge Raad in de eerste plaats dat de boete een&#13;
sanctie betreft met een punitief karakter ter zake van een gepleegde overtreding, en&#13;
daarmee moet worden aangemerkt als straf in de zin van artikel 5 WED. De Hoge&#13;
Raad verwijst naar de overwegingen uit het eerste SKV-arrest en vermeldt daarbij&#13;
expliciet dat SKV moet worden beschouwd als een administratief orgaan. Het opleggen&#13;
van de boete had naar de mening van de Hoge Raad dan ook een publiekrechtelijk&#13;
karakter. Ook hier werden de vorderingen van SKV tot betaling van het boetebedrag&#13;
afgewezen.47&#13;
7.3 SKV III&#13;
In de derde SKV-zaak lagen de feiten iets anders. Daar werd een aantal sancties opgelegd&#13;
wegens het afleveren van meer kalveren dan waarvoor de betrokken veehouder&#13;
krachtens de afgegeven kwaliteitscertificaten gerechtigd was. De Geschillencommissie&#13;
verwierp de vordering van de veehouder strekkende tot vernietiging van de sanctiebesluiten.&#13;
Deze sancties zagen volgens de Geschillencommissie, in tegenstelling tot&#13;
hetgeen bij SKV I en SKV II aan de orde was, op handhaving van een louter binnen&#13;
de kring van aangeslotenen geldende interne regel. Anders dan bij de overtreding van&#13;
de Verordening het geval was, was het afleveren zonder certificaat niet strafbaar&#13;
gesteld, hetgeen de Geschillencommissie tot het oordeel leidde dat geen sprake was&#13;
van een doorkruising van publiekrechtelijke regelgeving. In deze zaak was het de veehouder&#13;
die zich tot de civiele rechter wendde. De Rechtbank en het Hof wezen de&#13;
vorderingen van de veehouder tot onverbindendverklaring van een tweetal verordeningen&#13;
en een uitvoeringsbesluit, alsmede de vordering tot nietigverklaring althans&#13;
vernietiging van de sanctiebesluiten, de aansluitovereenkomst en de beslissingen van&#13;
de Geschillencommissie, af. Het Hof overwoog in deze zaak dat de geschonden regel&#13;
(het vereiste van een kwaliteitscertificaat) weliswaar verband houdt met de als economisch&#13;
delict strafbaar gestelde toediening van verboden stoffen, maar geen overtreding&#13;
inhoudt van het verbod op gebruik van verboden stoffen. Van schending van&#13;
artikel 5 WED was derhalve volgens zowel Rechtbank als Hof geen sprake. De Hoge&#13;
Raad heeft zich vervolgens gebogen over de vraag of in casu, ondanks hetgeen de&#13;
Rechtbank en het Hof hadden overwogen, sprake kon zijn van onaanvaardbare doorkruising&#13;
en gaat daarbij in op artikel 95, tweede lid van de Wet op de bedrijfsorganisatie&#13;
(WBO). De Hoge Raad overweegt dat deze bepaling eraan in de weg staat dat&#13;
het bestuur van een bedrijfslichaam bevoegdheden delegeert aan een ander dan ’een&#13;
orgaan van dat bedrijfslichaam’. Hoewel geen sprake was van formele bevoegdheids-&#13;
overdracht, moest de uitoefening door SKV van de door het productschap in de hiervoor&#13;
besproken Verordening opgedragen taken, worden beschouwd als uitoefening&#13;
van bevoegdheden van het bestuur van het productschap. Daarmee werd de door&#13;
artikel 95, tweede lid WBO opgelegde beperking ontgaan en de daarin gelegen waarborgen&#13;
ondergraven. De Hoge Raad overweegt voorts dat, hoewel de beboete gedraging&#13;
geen economisch delict is, het door SKV in het leven geroepen sanctie- en controle&#13;
systeem wel juist en uitsluitend ten doel had om de naleving af te dwingen van&#13;
een verbod waarvan overtreding een economisch delict oplevert. Met een kwaliteitscertificaat&#13;
wordt immers aangegeven dat dieren vrij zijn van verboden stoffen. Het&#13;
verbod op aanwezigheid van verboden stoffen en het vereiste van een kwaliteitscertificaat&#13;
hebben dan ook eenzelfde doel. In indirecte, materiële zin is de opgelegde boete&#13;
dus wel een door artikel 5 WED verboden sanctie. Het sanctiesysteem vormde in de&#13;
ogen van de Hoge Raad dan ook een onaanvaardbare doorkruising van het publiekrechtelijk&#13;
regelgevings- en handhavingssysteem, dat de wetgever blijkens artikel 5&#13;
WED en artikel 95 WBO voor ogen heeft gestaan.&#13;
8. Beoordeling Beleidskader Toezicht op controle&#13;
Uit het voorgaande moge duidelijk zijn dat bij het vormgeven van controle- en sanctiesystemen&#13;
binnen sectoren van het bedrijfsleven, goed moet worden nagedacht over&#13;
de verhouding tot de wettelijke taken en bevoegdheden van de overheid. Het is echter&#13;
wel van belang om de SKV-arresten in de juiste context te plaatsen, namelijk de&#13;
samenloopbepaling die is opgenomen in artikel 5 WED (zie hiervoor par. 7.2 en 7.3).&#13;
Deze bepaling heeft als doel om de sanctionering van economische delicten te concentreren&#13;
binnen de WED, en beoogt te voorkomen dat economische delicten dubbel&#13;
worden gesanctioneerd.48 Hoewel dat niet expliciet volgt uit artikel 5 WED, richt&#13;
deze bepaling zich tot de overheid. Het is dan ook niet zo dat sanctionering binnen&#13;
privaatrechtelijke systemen, van gedragingen die ook als economisch delict kunnen&#13;
worden bestraft, per definitie is uitgesloten. Dat is ook de reden waarom de Geschillencommissie&#13;
en nadien de civiele rechter in de SKV-zaken, de mate van betrokkenheid&#13;
van de overheid bij het privaatrechtelijk systeem hebben onderzocht. De nauwe&#13;
betrokkenheid van de productschappen bij SKV blijkt op zes punten: 49&#13;
1. SKV trachtte haar doelstellingen te bereiken door het uitvoeren van taken die door productschappen&#13;
aan haar werden opgedragen;&#13;
2. de statuten en daarop gebaseerde reglementen werden door de productschappen goedgekeurd;&#13;
3. de goedkeuringsbesluiten en de reglementen werden in het Verordeningenblad Bedrijfsorganisatie&#13;
gepubliceerd;&#13;
4. beide productschappen waren vertegenwoordigd in het bestuur van de SKV;&#13;
5. SKV heeft zowel van beide productschappen als het ministerie van LNV subsidie ontvangen;&#13;
6. privaatrechtelijke handhaving binnen SKV had uitsluitend betrekking op door productschappen&#13;
vastgestelde normen.&#13;
Gelet op de verknoping van de productschappen en de SKV is de uitkomst van de&#13;
procedures niet erg verbazingwekkend. Het gaat in de opzet van de SKV immers niet&#13;
meer om zuiver privaatrechtelijke sanctionering, maar om de overheid die via een&#13;
privaatrechtelijk systeem gedragingen sanctioneert die tevens een economisch delict&#13;
opleveren. En in dat geval is artikel 5 WED dus relevant. De arresten SKV I en SKV&#13;
II maken dat duidelijk. Het derde arrest maakt vooral duidelijk dat niet alleen moet&#13;
worden gekeken of de sanctionering van een specifieke gedraging zich verdraagt met&#13;
artikel 5 WED, maar dat in ruimere zin moet worden gekeken of de onderlinge&#13;
samenhang binnen het systeem leidt tot een onaanvaardbare doorkruising van het&#13;
publiekrechtelijk regelgevings- en handhavingssysteem.&#13;
In het hiervoor besproken Beleidskader Toezicht op controle is terdege rekening&#13;
gehouden met de consequenties van de SKV-uitspraken. In Bijlage 3 bij het Beleidskader&#13;
(ontvangen commentaren) wordt naar aanleiding van vragen daaromtrent van&#13;
het Productschap Diervoeder en het COKZ50 het volgende opgemerkt:&#13;
“(…) dat de normen waarop de SKV controleerde en de overige regelgeving aangaande het&#13;
stelsel met controles door de SKV publiekrechtelijk was vormgegeven. Bij het in het beleidskader&#13;
voorgestane systeem van vrijwillige en niet wettelijk verankerde privaatrechtelijk&#13;
vormgegeven controles door het bedrijfsleven zelf, is een dergelijke vermenging of stapeling&#13;
niet aan de orde”51&#13;
Uit de uitgangspunten en de randvoorwaarden die in het Beleidskader zijn geformuleerd,&#13;
blijkt inderdaad dat men tracht om een systeem van toezicht op toezicht zodanig&#13;
in te richten dat de verlengde arm-discussie waar hiervoor naar is verwezen kan&#13;
worden vermeden. Dit betreft dan niet alleen de relatie tot het strafrecht. Een vergelijkbare&#13;
discussie speelt bij de uitoefening van bestuursrechtelijke bevoegdheden. In&#13;
het Beleidskader is gekozen voor een strikte scheiding tussen taken en verantwoordelijkheden&#13;
van de overheid enerzijds en de controles en sancties binnen het private&#13;
systeem anderzijds. Het opzetten van het systeem wordt volledig overgelaten aan de&#13;
sectoren van het bedrijfsleven (d.w.z. geen wettelijke regeling van de randvoorwaarden)&#13;
52 en aan de bij het systeem betrokken privaatrechtelijke instanties worden geen&#13;
overheidstaken op- of overgedragen. Binnen het private systeem worden tussen&#13;
betrokkenen afspraken gemaakt over de naleving van onder andere wettelijke normen,&#13;
de controles daarop en de sanctionering bij overtredingen. De overheid heeft daarmee&#13;
geen bemoeienis, en houdt toezicht op het functioneren van het systeem. De overheid&#13;
behoudt echter volledig haar bevoegdheden en verantwoordelijkheden voor de handhaving&#13;
van wettelijke normen en kan, indien het private systeem niet functioneert,&#13;
van deze bevoegdheden gebruik maken. Indien de overheid de uitoefening van handhavingsbevoegdheden&#13;
afhankelijk maakt van het functioneren van een privaat systeem,&#13;
betekent dit wel dat het systeem aan bepaalde voorwaarden moet voldoen. Het&#13;
Beleidskader is in dit verband een belangrijke stap, aangezien tot nu toe onduidelijk&#13;
was welke randvoorwaarden de overheid stelt alvorens in te stemmen met toezicht op&#13;
toezicht.&#13;
Bij het volledig naast elkaar bestaan van een publiek en een privaat systeem zoals in&#13;
het Beleidskader wordt voorgestaan, zal wel afstemming tussen overheid en de sectoren&#13;
moeten plaatsvinden om stapeling van controles en sancties te voorkomen. Dit is&#13;
maatwerk en zal in een toezichtsarrangement nader moeten worden geconcretiseerd.&#13;
In relatie tot de strafrechtelijke handhaving impliceert dit afspraken met het openbaar&#13;
ministerie over de invulling van het opportuniteitsbeginsel. Evenzeer moeten afspraken&#13;
worden gemaakt over inzet van bestuursrechtelijke sancties (zie hiervoor par. 6.2).&#13;
9. Tussenconclusie&#13;
Naar mijn mening zal met de in het Beleidskader gekozen aanpak een discussie over&#13;
onaanvaardbare doorkruising van de publiekrechtelijke regelgevings- en handhavingssysteem&#13;
kunnen worden vermeden. De probleempunten die in de SKV-arresten zijn&#13;
gesignaleerd, zijn in het Beleidskader in ieder geval opgelost. De concretisering van&#13;
de algemeen geformuleerde uitgangspunten en randvoorwaarden uit het Beleidskader&#13;
zal echter nog wel wat voeten in de aarde hebben. Het functioneren van toezicht op&#13;
toezicht valt of staat met de mate waarin toezicht binnen het private systeem ook&#13;
daadwerkelijk effectief is. Verwacht mag worden dat de discussie zich bij de concretisering&#13;
van toezicht op toezicht zal gaan afspelen in verband met de formulering van&#13;
werkbare afspraken over wanneer een systeem moet worden geacht (on)voldoende te&#13;
functioneren en de inzet van handhavingsinstrumenten door de overheid noodzakelijk&#13;
is, maar ook in welke gevallen, met name in de sfeer van het strafrecht, het publieke&#13;
belang optreden van de overheid vergt dat sanctionering in publiekrechtelijk kader&#13;
plaatsvindt. Verder vraagt de implementatie van toezicht op toezicht om een herbeoordeling&#13;
van bestaande privaatrechtelijke systemen. In een aantal gevallen zal ontkoppeling&#13;
van overheid en privaatrechtelijke systemen nog moeten plaatsvinden.53&#13;
Verder wijs ik er volledigheidshalve nogmaals op dat ook de toetsing in het licht van&#13;
het Europeesrechtelijk kader en mededingingsvraagstukken nog serieuze overweging&#13;
behoeft. Een open vraag is tenslotte of de veronderstelde voordelen van toezicht op&#13;
toezicht ook daadwerkelijk bewaarheid zullen worden. Dat zal de komende jaren&#13;
moeten blijken. Op dit moment zijn er nog geen ketengarantiesystemen die door het&#13;
ministerie van LNV zijn aangemerkt als in overeenstemming met de uitgangspunten&#13;
van het Beleidskader toezicht op controle. Naar ik heb vernomen is het de bedoeling&#13;
om met (in ieder geval) twee systemen een pilot uit te voeren.&#13;
C. Juridische vormgeving van afspraken in de sector en&#13;
aan-sprakelijkheidsvragen&#13;
10. De zwakste schakel&#13;
Het is een open deur te stellen dat een keten zo sterk is als de zwakste schakel, maar&#13;
daarmee is een dergelijk statement niet minder van belang. In de productieketen kunnen&#13;
nu eenmaal fouten worden gemaakt of kunnen zich partijen bevinden die het&#13;
minder nauw nemen met de naleving van de aan hen gestelde eisen. Fouten in de productieketen&#13;
kunnen van verschillende aard zijn, bijvoorbeeld aanwezigheid van verboden&#13;
stoffen of stoffen boven de wettelijk toegestane norm (bijv. dioxine-kwestie,&#13;
maar ook schoonmaakmiddelen), of de aanwezigheid van vreemde voorwerpen.54 De&#13;
gevolgen van dergelijke fouten kunnen omvangrijk zijn. De dioxinekwestie begin&#13;
2006 (zie inleiding) heeft dat weer eens zichtbaar gemaakt. Dit type incident geeft&#13;
ook aan dat een probleem aan het begin van een keten (in dit geval de productie van&#13;
veevoeder) als een olievlek over een sector kan uitvloeien. Niet alleen de positie van&#13;
de consument, maar ook die van partijen binnen de keten kan daardoor worden&#13;
geraakt. In een situatie zoals bij de dioxineverontreiniging aan de orde was, kan de&#13;
consument schade lijden omdat vlees wordt verkocht dat niet als veilig voor consumptie&#13;
kan worden beschouwd. Partijen in de keten kunnen worden benadeeld&#13;
omdat hun reputatie en economische belangen worden geschaad. In dit geval was&#13;
onder andere de positie van veehouders in het geding, aangezien dieren die waren&#13;
bestemd voor de consumptie moesten worden vernietigd, maar ook omdat bedrijven&#13;
enige tijd door de VWA zijn geblokkeerd in verband met uit te voeren onderzoek.&#13;
Situaties als deze maken vragen naar juridische posities en verantwoordelijkheden&#13;
binnen de keten onmiddellijk actueel. Daarbij kan worden gedacht aan contractuele&#13;
vragen, aansprakelijkheidsrisico’s, maar bijvoorbeeld ook verzekeringsaspecten. Dit&#13;
laatste punt wordt hier verder niet besproken. In dit laatste onderdeel het van het&#13;
preadvies wordt ingezoomd op de contractuele en aansprakelijkheidsvragen.&#13;
11. Afspraken op sectorniveau&#13;
Ingeval van fouten in de productieketen zal voor benadeelde partijen in de keten&#13;
vooral de vraag opkomen hoe de door deze partijen geleden schade op de veroorzaker&#13;
kan worden verhaald, alsmede op welke wijze regres binnen de keten mogelijk&#13;
is vanwege eventueel aan consumenten uitgekeerde schadevergoeding (zie hierna).&#13;
Voor de veroorzaker zijn dreigende schadeclaims vanuit de keten of de consument&#13;
niet het enige punt van zorg. Ook binnen de ketenstructuur kan de niet-naleving van&#13;
afspraken repercussies hebben. Deze verantwoordelijkheid ten opzichte van de keten&#13;
verdient hier aandacht, aangezien verschillende ketensystemen voorzien in contractuele&#13;
verplichtingen, waarbij het niet gaat om directe verplichtingen ten opzichte van&#13;
andere partijen in de keten, maar om verplichtingen die worden aangegaan met de&#13;
ketenstructuur als zodanig. Inmiddels zijn er in Nederland verschillende ketensyste-&#13;
men tot stand gebracht waarin partijen verplichtingen aangaan in het kader van de&#13;
ketenstructuur. Gewezen kan worden op GMP+ (diervoedersector), GZS (Greenery&#13;
zorgsysteem voor groente- en fruittelers voor Greenery) en IKB (Integrale Ketenbeheersing&#13;
met afzonderlijke systemen voor de varkens-, rundvee- en pluimveesector)&#13;
en IKB 2004. Daarnaast zijn er ook internationale systemen zoals EurepGAP (primaire&#13;
sector), BRC (merkproducten), IFS (private label), en SQF (primaire productie,&#13;
verwerkende industrie en retail).55 Deze internationale systemen worden hier verder&#13;
niet besproken.&#13;
Wat betreft de Nederlandse ketensystemen is van belang op te merken dat deze op&#13;
verschillende wijze juridisch zijn vormgegeven. IKB 2004 is bijvoorbeeld een privaatrechtelijk&#13;
systeem, opgezet door de Nederlandse Vakbond Varkenshouders, waarbij&#13;
een besloten vennootschap als regelinghouder optreedt. De hiervoor reeds genoemde&#13;
IKB-systemen zijn tot stand gebracht door de Productschappen voor Vee, vlees en&#13;
eieren (PVE). In het navolgende wordt bij wijze van voorbeeld nader ingegaan op één&#13;
van de IKB-regelingen van de PVE, IKB Varkens.&#13;
De IKB-regeling varkens bestaat uit Algemene voorwaarden IKB varkens en het&#13;
Reglement op het gebruik en toezicht van het collectieve merk IKB. Daarnaast is een&#13;
Geschillenreglement van toepassing.56 Deelname is vrijwillig. Heeft een partij uit de&#13;
keten eenmaal besloten tot deelname, dan is hij gehouden de verplichtingen uit de&#13;
IKB-regeling na te leven. Naast Nederlandse bedrijven kunnen ook buitenlandse&#13;
bedrijven deelnemen aan de Regeling IKB Varkens, indien zij voldoen aan de voorwaarden&#13;
in de regeling dan wel aan gelijkwaardige eisen. Daarnaast kunnen Nederlandse&#13;
kwaliteitszorgsystemen of systemen die in andere EU-lidstaten zijn totstandgekomen&#13;
worden erkend als deze garanties bieden die minimaal gelijkwaardig zijn&#13;
aan die in de Regeling IKB Varkens. Van deze bedrijven mogen dieren of vleesbereidingen&#13;
worden geaccepteerd door deelnemers aan het IKB Varkens. De regeling&#13;
beoogt daarmee te verzekeren dat de productieketen voor varkensvlees aan hoge&#13;
kwaliteitseisen voldoet.&#13;
Een belangrijke randvoorwaarde voor deelname aan IKB Varkens is het sluiten van&#13;
een overeenkomst door een partij uit de keten met een certificerende instantie die&#13;
door de PVE is erkend (thans VERIN). Door afgifte van het IKB-certificaat verkrijgt&#13;
een bedrijf het recht om het vleeskeurmerk IKB te gebruiken en verplicht het zich tot&#13;
naleving van de regeling waarin wordt verwezen naar wettelijke normen en daarnaast&#13;
aanvullende eisen zijn opgenomen. De certificerende instantie controleert de naleving&#13;
van de IKB afspraken. De deelnemer is verplicht de controleurs toe te laten. Bij nietnaleving&#13;
van de Regeling IKB Varkens kunnen sancties worden opgelegd in de vorm&#13;
van een waarschuwing, herstelcontrole, hercontrole, verscherpte controle, schorsing&#13;
van de overeenkomst of van het recht op gebruik van het IKB Vleeskeurmerk, intrekking&#13;
van het recht op gebruik van het keurmerk of een boete indien het Reglement&#13;
IKB Vleeskeurmerk wordt overtreden. Voorts kan de publicatie van de geconstateerde&#13;
overtreding met vermelding van de naam van de overtreder als sanctie worden&#13;
opgelegd. De keten interne sanctionering van de afspraken laat onverlet dat de overheid&#13;
ingeval van overtreding van wettelijke voorschriften, gebruik kan maken van&#13;
publiekrechtelijke handhavingsbevoegdheden. Controlebevindingen kunnen door of&#13;
namens de certificerende instelling worden gemeld aan de handhavende instanties.&#13;
Uit deze systematiek blijkt dat partijen die zich verbinden tot deelname aan het IKB&#13;
Varkens verplichtingen aangaan die niet alleen de uitvoering van wettelijke verplichtingen&#13;
betreffen, maar tevens bovenwettelijke eisen behelzen. Deze systematiek past&#13;
door de opzet (het gaat immers niet om een zuiver privaatrechtelijk systeem) weliswaar&#13;
niet volledig in het Beleidskader Toezicht op controle, maar sluit wel aan bij de&#13;
gedachtegang van de GFL waarbinnen het bedrijfsleven zelf zijn primaire verantwoordelijkheid&#13;
voor kwalitatief hoogwaardige en veilige producten moet waarmaken.&#13;
Opmerking verdient overigens dat bij de opzet van systemen zoals de Regeling IKB&#13;
Varkens niet alleen privaatrechtelijke aspecten een rol spelen in de vorm van contractuele&#13;
verplichtingen, maar dat tevens de opzet van privaatrechtelijke certificeringsinstellingen&#13;
een rol speelt in dit geval in VERIN. De daaraan verbonden aspecten blijven&#13;
hier verder buiten beschouwing. De systematiek zoals besproken geeft ook enig&#13;
inzicht in de complexiteit van de eisen waarmee sectoren worden geconfronteerd.&#13;
Behalve de verplichtingen aangegaan in het kader van het systeem, blijft de verantwoordelijkheid&#13;
richting de handhavende instanties nog onverlet en spelen onderlinge&#13;
relaties binnen de keten een rol. Op deze laatste wordt thans nader ingegaan.&#13;
12. Afspraken tussen partijen in de keten&#13;
In voorgaande paragraaf is ingegaan op de relatie tussen partijen in de keten en de&#13;
ketenstructuur, vormgegeven in een overeenkomst met een certificerende instelling.&#13;
De ontwikkelingen in het levensmiddelenrecht maken echter ook goede afspraken&#13;
tussen partijen in de keten noodzakelijk. De wetgeving stelt steeds verdergaande eisen&#13;
aan alle partijen in de keten. Uit de GFL vloeit voort dat exploitanten van levensmiddelenbedrijven&#13;
primair verantwoordelijk zijn voor de naleving van de wetgeving&#13;
en de controle daarop, hoewel daaruit niet rechtstreeks voortvloeit dat een ketenstructuur&#13;
moet worden opgezet. Indien een productieketen echter uit verschillende&#13;
schakels bestaat wordt de afhankelijkheid ten opzichte van voorliggende schakels bij&#13;
iedere stap in de keten groter. Hoewel het geen betoog behoeft dat het juist in een&#13;
situatie waarin partijen afhankelijk zijn van eerdere schakels in de keten erg vanzelfsprekend&#13;
lijkt de juridische positie ten opzichte van toeleveranciers contractueel goed&#13;
te regelen, is in de praktijk gebleken dat het hier nog wel eens aan schort. Indien zich&#13;
een probleem voordoet in de productieketen kan dit tot gevolg hebben dat een toeleverancier&#13;
op basis van de contractuele afspraken niet kan worden aangesproken. In&#13;
contracten nemen partijen soms verantwoordelijkheden op zich die contractueel ook&#13;
bij een voorliggende schakel zouden kunnen worden gelegd of nemen voorliggende&#13;
schakels juist verantwoordelijkheden op zich door garanties af te geven over de kwaliteit&#13;
van het geleverde product. De toenemende verantwoordelijkheden van bedrijven&#13;
maken aandacht voor de contractuele relaties meer en meer noodzakelijk.&#13;
Uitgangspunt bij afspraken tussen partijen in de keten is contractsvrijheid. De productieketen&#13;
heeft tot gevolg dat de potentiële contractspartners worden afgebakend.&#13;
Of binnen een dergelijke keten daadwerkelijk van contracteren in vrijheid kan worden&#13;
gesproken is afhankelijk van machtsposities binnen de keten. Deelname aan een&#13;
kwaliteitssysteem kan ertoe leiden dat in een bepaalde schakel van de keten weinig&#13;
contractspartners aanwezig zijn, die daarmee een sterke onderhandelingspositie kunnen&#13;
hebben ten opzichte van voorliggende (of opvolgende) schakels in de keten. Dit&#13;
kan een belangrijke invloed hebben op de mogelijkheid om zaken contractueel bevredigend&#13;
te regelen. Indien er geen specifieke verantwoordelijkheidsverdeling in contracten&#13;
wordt neergelegd zal bij de uitleg van overeenkomsten worden nagegaan in&#13;
hoeverre een tekortkoming in de nakoming toerekenbaar is als bedoeld in artikel 6:74&#13;
e.v. BW. Daarbij spelen uiteraard de wettelijke verplichtingen die op de schakels in de&#13;
keten rusten een rol, die in belangrijke mate het verwachtingspatroon van contractspartners&#13;
beïnvloeden. Binnen de EU worden deze verplichtingen op grond van regelgeving&#13;
deels geharmoniseerd. Dit is echter niet steeds het geval en het blijft daarmee&#13;
te allen tijde relevant daarmee bij het formuleren van contracten rekening te houden.&#13;
Juist om deze reden speelt de invulling van het contract een prominente rol indien&#13;
een voorliggende schakel in de keten is gevestigd in een land buiten de EU. Hoewel&#13;
in sommige sectoren, bijvoorbeeld waar het gaat om producten van dierlijke herkomst&#13;
van overheidswege reeds wordt gecontroleerd of import van deze producten&#13;
kan worden toegestaan57, is dat niet voor alle typen levensmiddelen het geval. In dit&#13;
laatste geval is de situatie zo dat degene die een product of grondstof uit een derde&#13;
land importeert naar de EU onder de GFL de verantwoordelijkheid heeft dat de&#13;
grondstof of het product dat binnen de Unie op de markt wordt gebracht voldoet aan&#13;
de Europese eisen. In de relatie met de niet EU-toeleverancier zal dit contractueel&#13;
moeten worden geregeld, aangezien een producent buiten de EU niet aan de EUregelgeving&#13;
is gebonden. Bij internationale productieketens is verscherpte aandacht&#13;
voor adequate regeling van verantwoordelijkheden in contracten dus een must.&#13;
13. Aansprakelijkheidsrisico’s&#13;
Het behoeft geen betoog dat een beslissing tot het uit de handel nemen zoals bij de in&#13;
de inleiding genoemde dioxinekwestie, of bijvoorbeeld bij een recall bij consumenten&#13;
onmiddellijk een scala aan vragen oproept wie voor de schade aansprakelijk is. Het&#13;
aansprakelijkheidsregime wordt niet door de GFL geregeld, maar door de nationaalrechtelijke&#13;
aansprakelijkheidsregelgeving. Daarbij speelt andere Europese regelgeving&#13;
overigens wel een belangrijke rol (zie hierna). Bij aansprakelijksheidsvragen moet een&#13;
onderscheid worden gemaakt tussen de positie van de consument en de onderlinge&#13;
positie van partijen in de keten. Laten we beginnen met de consument.&#13;
13.1 Positie van de consument&#13;
Voor de consument is in de eerste plaats van belang tot wie hij zich met zijn schadeclaim&#13;
moet wenden en welke schade voor vergoeding in aanmerking komt. In dit ver-&#13;
band zijn de bepalingen inzake productaansprakelijkheid in de artikelen 6:185 tot en&#13;
met 6:193 BW van groot belang. Dit productaansprakelijkheidsregime is gebaseerd op&#13;
Richtlijn 85/374/EG.58 Deze richtlijn is in 1999 gewijzigd.59 Voor onderhavig preadvies&#13;
is deze wijzigingsrichtlijn van belang aangezien deze er onder andere toe strekt&#13;
om landbouwproducten binnen de werkingssfeer van de richtlijn op te nemen.&#13;
Het productaansprakelijkheidsregime regelt de risicoaansprakelijkheid van producenten&#13;
voor het in het verkeer brengen van gebrekkige producten. Voor de betekenis van&#13;
het productaansprakelijkheidsregime is van belang dat door het Hof van Justitie&#13;
nader is afgebakend welke ruimte lidstaten toekomt bij de invulling van het regime.&#13;
Op 25 april 2002 wees het Hof een drietal belangrijke arresten in dit verband.60 Uit&#13;
deze arresten volgt dat de Europese productaansprakelijkheidsrichtlijn volledige harmonisatie&#13;
beoogt.61 Het Hof verwijst dienaangaande naar het toentertijd geldende&#13;
artikel 100 (thans 94) EG-Verdrag waaruit volgt dat de lidstaten geen mogelijkheid&#13;
hebben om van communautaire harmonisatiemaatregelen afwijkende nationale bepalingen&#13;
te handhaven of in te voeren. De volledige harmonisatie laat onverlet dat andere&#13;
stelsels van contractuele of buitencontractuele aansprakelijkheid kunnen gelden die&#13;
op een andere grondslag berusten, zoals verborgen gebreken en onrechtmatige daad.&#13;
De jurisprudentie van het Hof van Justitie is gelet op de met de richtlijn beoogde harmonisatie&#13;
van groot belang voor de reikwijdte en uitleg van het productaansprakelijkheidsregime.&#13;
Op grond van het in het BW geïmplementeerde regime van de richtlijn zal de consument,&#13;
om een geslaagd beroep te kunnen doen op de risicoaansprakelijkheid van een&#13;
producent, moeten aantonen dat schade is geleden, dat er een gebrek is en een causaal&#13;
verband tussen het gebrekkig product en de schade.62 Verder moet er, om een schadeclaim&#13;
te gelde te kunnen maken, ook een producent zijn waar de claim kan worden&#13;
neergelegd. De schuld van deze producent behoeft niet te worden aangetoond. Er&#13;
zijn wel beperkingen gesteld aan de indiening van een schadeclaim. De productaansprakelijkheidsregeling&#13;
voorziet wat betreft het schadebedrag in een minimumdrempel&#13;
van 500 euro voor zaakschade (artikel 6:190 BW). Voorts is van belang dat&#13;
op grond van artikel 6:191 BW een rechtsvordering verjaart drie jaar na de aanvang&#13;
van de dag volgende op die waarop de benadeelde met de schade, het gebrek en de&#13;
identiteit van de producent bekend is geworden of had moeten worden. De voor-&#13;
noemde bepaling bevat ook een vervaltermijn. Het recht op schadevergoeding vervalt&#13;
door verloop van tien jaar na aanvang van de dag, volgend op die waarop de producent&#13;
die de schade heeft veroorzaakt, het product in het verkeer heeft gebracht. Daarnaast&#13;
is in artikel 6:190 BW de schade die met een beroep op risicoaansprakelijkheid&#13;
van de producent voor vergoeding in aanmerking komt beperkt tot schade als gevolg&#13;
van dood of lichamelijk letsel en zaakschade in de privé-sfeer. Andere schade kan&#13;
overigens wel met een algemene onrechtmatige daadsactie worden geclaimd.&#13;
Ten opzichte van de consument door wie hij wordt </content><legacyfootnotes>* Prof. mr. A.A. Freriks is advocaat bij de branchegroep Life Sciences &amp; Agro Food van AKD Prinsen&#13;
Van Wijmen N.V., en tevens als hoogleraar Dier en Recht verbonden aan de Faculteit Rechtsgeleerdheid,&#13;
Economie, Bestuur en Organisatie van de Universiteit Utrecht. Zij dankt Prof. mr. B.M.J. van der&#13;
Meulen voor zijn opmerkingen bij het concept van dit preadvies.&#13;
1 Zie website VWA: www.vwa.nl&#13;
2 Daarnaast wordt regelmatig onderzoek verricht naar risicobeheersing in ketens, in Nederland onder&#13;
andere door RIKILT – Instituut voor voedselveiligheid. Geïnteresseerden worden verwezen naar bijvoorbeeld&#13;
J. van der Roest, M. Bokma-Bakker, N. Bondt, A.H. Ipema, J.M.A. Verdonk, Beheersing van&#13;
kritische punten in de diervoederketen ter ondersteuning van het toezichtsarrangement, RIKILT,&#13;
rapport 2004.004, juni 2004, alsmede J. van der Roest, M. Poelman, M. Noordam, M.H. Bokma-Bakker,&#13;
O. de Jong, C. Schomaker, Beschrijving en evaluatie integrale risicobeheersing. Case studies in dierlijke,&#13;
schelpdier- en plantaardige sectoren, RIKILT, rapport 2005.003, april 2005.&#13;
3 Rapport van de MDW-werkgroep Ketengarantiestelsels: Een goede keten, een zorg minder, aangeboden&#13;
aan de Tweede Kamer per brief van 10 maart 2000, Kamerstukken II, 1999/2000, 24 036, nr. 155.&#13;
4 Rapport van de MDW-werkgroep Ketengarantiestelsels, a.w. p. 7.&#13;
5 Rapport van de MDW-werkgroep Ketengarantiestelsels, a.w. p. 11.&#13;
6 Kamerstukken II, 1999–2000, 24 036, nr. 155, p. 1/2.&#13;
7 Zie hierover: B.M.J. van der Meulen, Recht op adequate voeding. Levensmiddelenrecht tussen markt en&#13;
mensenrechten, oratie Wageningen Universiteit 11 september 2003, in gedrukte vorm uitgegeven door&#13;
Reed Elsevier, 2004.&#13;
8 Witboek over voedselveiligheid, COM(1999)719 def.&#13;
9 Verordening (EG) Nr. 178/2002 van het Europees Parlement en de Raad van 28 januari 2002 tot vaststelling&#13;
van de algemene beginselen en voorschriften van de levensmiddelenwetgeving, tot oprichting&#13;
van een Europese Autoriteit voor voedselveiligheid en tot vaststelling van procedures voor voedselveiligheidsaangelegenheden,&#13;
PB L 31. De verordening is op 21 februari 2002 in werking getreden. Een&#13;
aantal hierna nog te bespreken bepalingen (de artikelen 11, 12 en 14 tot en met 20) zijn van toepassing&#13;
sinds 1 januari 2005 (zie art. 65 GFL).&#13;
10 De term beginselen is misleidend aangezien het gaat om juridisch bindende bepalingen.&#13;
11 Diervoeders: alle stoffen en producten, inclusief additieven, verwerkt, gedeeltelijk verwerkt of onverwerkt,&#13;
die bestemd zijn om te worden gebruikt voor orale vervoedering aan dieren (art. 3, lid 4).&#13;
12 Primaire productie: de productie, het fokken en het telen van primaire producten tot en met het oogsten,&#13;
het melken en de productie van landbouwhuisdieren, voorafgaande aan het slachten; dit begrip&#13;
omvat tevens de jacht, de visvangst, en de oogst van wilde producten (art. 3, lid 17).&#13;
13 Alle stadia, met inbegrip van invoer, vanaf de primaire productie van een levensmiddel tot en met&#13;
opslag, vervoer, verkoop of levering daarvan aan de eindverbruiker en, voorzover van toepassing,&#13;
invoer, productie, vervaardiging, opslag, vervoer, distributie, verkoop en levering van diervoeder (art. 3,&#13;
lid 16).&#13;
14 Levensmiddel (of voedingsmiddel): alle stoffen en producten, verwerkt, gedeeltelijk verwerkt of onverwerkt,&#13;
die bestemd zijn om door de mens te worden geconsumeerd of waarvan redelijkerwijs kan worden&#13;
verwacht dat zij door de mens worden geconsumeerd. Hoewel in dit verband minder relevant wordt&#13;
volledigheidshalve vermeld dat de definitiebepaling aan de omschrijving nog toevoegt dat onder levensmiddel&#13;
mede wordt verstaan drank, kauwgom alsmede iedere stof, daaronder begrepen water, die opzettelijk&#13;
tijdens de vervaardiging, de bereiding of de behandeling aan het levensmiddel wordt toegevoegd.&#13;
Het omvat water afkomstig van de plaats waar aan de kwaliteitseisen moet worden voldaan, in de zin van&#13;
artikel 6 van Richtlijn 98/83/EG en onverminderd de voorschriften van Richtlijn 80/778/EEG en Richtlijn&#13;
98/83/EG. Van het begrip levensmiddel zijn onder andere uitgezonderd diervoeder, levende dieren,&#13;
tenzij bereid om in de handel te worden gebracht voor menselijke consumptie, planten vóór de oogst&#13;
(art. 2).&#13;
15 Zie over de betekenis van deze ontwikkelingen voor de primaire sector: B.M.J. van der Meulen, Van&#13;
boer tot bord, De toenemende betekenis van het levensmiddelenrecht voor de primaire sector, LTB&#13;
2005, nr. 8, pp. 10-13.&#13;
16 Exploitant van een levensmiddelenbedrijf: natuurlijke persoon of rechtspersoon die verantwoordelijk is&#13;
voor de naleving van de in de levensmiddelenwetgeving vastgestelde voorschriften in het levensmiddelenbedrijf&#13;
waarover hij de leiding heeft (art. 3, lid 3). Exploitant van een diervoederbedrijf is de natuurlijke&#13;
persoon of rechtspersoon die verantwoordelijk is voor de naleving van de in de levensmiddelenwetgeving&#13;
vastgestelde voorschriften in het diervoederbedrijf waarover hij de leiding heeft (3, lid 6).&#13;
17 Art. 17 GFL. Zie ook overweging 30 van de Verordening.&#13;
18 Art. 3, lid 8 GFL.&#13;
19 Zie over de traceerbaarheidsverplichting: Ria Westendorp, Traceerbaarheid – vanaf 2005 een verplichting&#13;
voor iedereen, JW 2004, nr. 2, p. 9 e.v. en Anneke van de Kamp, Floor Verdenius en Ria Westendorp,&#13;
Traceerbaarheid. De uitwerking van de Algemene Levensmiddelen Verordening, Koninklijke Vermande&#13;
Den Haag, 2005.&#13;
20 Zie art. 50 GFL.&#13;
21 Zie daarover: Bernd van der Meulen, Marieke Lugt, Handhaving van levensmiddelenrecht, in Rob van&#13;
Gestel, Philip Eijlander (red.), Domeinconflicten tussen Europees en nationaal toezicht, Bju Den Haag&#13;
2006, pp. 193-212.&#13;
22 Opmerking verdient dat op Europees niveau de controlebevoegdheden deels worden ingevuld: zie o.a.&#13;
A. Freriks, Diergezondheid, dierenwelzijn en de deskundigen van de Commissie. Controlebevoegdheden&#13;
van de FVO, Kroniek Agrarisch recht 2004, Koninklijke Vermande 2005, pp. 135-143.&#13;
23 Zie daarover naast onder andere de in noot 2 aangehaalde studies: N. Bondt, S.D.N. Deneux, J. van der&#13;
Roest, G.M. Splinter, S.O. Tromp, J.J. de Vlieger, Nederlandse levensmiddelenketens, LEI, rapport&#13;
5.02.02, Den Haag, april 2005.&#13;
24 Zie daarover N. Bondt. e.a., a.w. 2005, p. 15.&#13;
25 De tekst van dit onderdeel is grotendeels gebaseerd op mijn bijdrage Toezicht op toezicht in: Ch. Backes,&#13;
P. van Buuren, G. Jurgens, R. Widdershoven (red.), Lex dura, sed lex, Kluwer Deventer 2005, pp. 57-71.&#13;
26 Beleidskader Toezicht op controle (Toezicht op toezicht), ministerie van Landbouw, natuurbeheer en&#13;
voedselkwaliteit, maart 2005. Het Beleidskader kan worden geraadpleegd op de website van het ministerie&#13;
van LNV (www.minlnv.nl).&#13;
27 De gedachtevorming over toezicht op toezicht is overigens op zichzelf niet nieuw. Zie reeds het Beleidsbesluit&#13;
diergezondheid, Kamerstukken II, 1998/99, 26 361, nr. 1, p. 10. Van recenter datum zijn: Toekomst&#13;
van de intensieve veehouderij, Brief van minister van LNV aan de Tweede Kamer, Kamerstukken&#13;
II, 2003/04, 28 973, nr. 2, p. 6, Nota Veilig voedsel voor iedereen; een gezamenlijke verantwoordelijkheid,&#13;
Kamerstukken II, 2004/05, 26 991, nr. 115, p. 15.&#13;
28 O.a. HR 26 januari 1990, AB 1990, 408 m.n. Kleijn, NJ 1991, 393 m.n. MS (Windmill).&#13;
29 Dit is een ruimer begrip toezicht dan in de Algemene wet bestuursrecht. Daar omvat het alleen het controleren&#13;
terwijl interveniëren wordt aangeduid als ‘handhaving’.&#13;
30 Beleidskader Toezicht op controle, a.w. p. 8.&#13;
31 Zie hierover ook: J. van der Roest e.a., a.w. 2005, p. 38.&#13;
32 Bij de veronderstelde positieve effecten voor het bedrijfsleven van private systemen worden overigens&#13;
wel kanttekeningen geplaatst. Zie bijvoorbeeld: M.J. Bogaardt, E. ten Pierick, L.F. Puister, Sturing van&#13;
strategie in ketens, Effecten van ketengarantiesystemen voor de varkensvleessector, LEI, rapport 7.03.03,&#13;
Den Haag, december 2003.&#13;
33 Beleidskader Toezicht op controle, a.w. p. 8.&#13;
34 Lasten in balans, Eindrapport van de gemengde commissie Administratieve Lastenvermindering, advies&#13;
aan de minister van LNV, maart 2004, p. 9.&#13;
35 Beleidskader Toezicht op controle, a.w. p. 12.&#13;
36 Beleidskader Toezicht op controle, a.w. p. 5.&#13;
37 Meedoen, meer werk, minder regels, Kamerstukken II, 2003/04, 28 637, nr. 19.&#13;
38 Beleidsprogramma ‘Vitaal en samen’ van het ministerie van LNV, Kamerstukken II, 2003/04, 29 200, nr. 2.&#13;
39 Beleidskader Toezicht op controle, a.w. p. 8/9.&#13;
40 Beleidskader Toezicht op controle, a.w. p. 12.&#13;
41 Beleidskader Toezicht op controle, a.w. p. 9.&#13;
42 Beleidskader Toezicht op controle, a.w. p. 9.&#13;
43 Beleidskader Toezicht op controle, a.w. p. 13.&#13;
44 Beleidskader Toezicht op controle, a.w. p. 20 e.v.&#13;
45 Het toenmalige Productschap voor Vee en Vlees (PVV) en het Productschap voor veevoeder.&#13;
46 HR 28 februari 1997, JB 1997/82, m.nt. M. Lugt, R.de Lange (noot 1) en HJS (noot 2).&#13;
47 Zie ook CBb 19 mei 2004, AB 2004/269, m.nt. JHvdV.&#13;
48 Zie ook H.H. van Steyn, Kalverliefde in de rechtsstaat. effectieve bestrijding van verboden groeibevorderaars&#13;
botst met samenloopbepaling in de WED, NJB 1997, nr. 14, p. 1883 e.v.&#13;
49 Zie ook het rapport van de MDW-werkgroep Ketengarantiestelsels, a.w. p. 31 e.v.&#13;
50 Centraal Orgaan voor Kwaliteitsaangelegenheden in de Zuivel.&#13;
51 Beleidskader Toezicht op controle, a.w. Bijlage 3, p. 5.&#13;
52 In zoverre is sprake van voortschrijdend inzicht sinds het verschijnen van rapport van de MDW-werkgroep&#13;
waarin nog werd uitgegaan van een wettelijke regeling van de randvoorwaarden waaraan ketengarantiesystemen&#13;
moeten voldoen. Zie MDW-werkgroep Ketengarantiestelsels, a.w. p. 34.&#13;
53 Als voorbeeld kan worden gewezen op de ketengarantiesystemen in verschillende sectoren waar de productschappen&#13;
betrokken zijn bij de uitoefening van publiekrechtelijke bevoegdheden. Onder andere bij&#13;
de IKB-systemen (zie ook paragraaf 11) spelen de productschappen nog een belangrijke rol. Discussies&#13;
over ontkoppeling zijn daar overigens wel aan de orde.&#13;
54 Zie recente terughaalacties op de website van de VWA met betrekking tot diverse producten&#13;
(www.vwa.nl).&#13;
55 Zie N. Bondt, a.w. 2005, pp. 23 e.v., alsmede N. Bondt, S.D.C. Deneux, I. van Dijke, O. de Jong, A.&#13;
Smelt, G. Splinter, S.O. Tromp, J.J. de Vlieger, Voedselveiligheid, ketens en toezicht op controle, rapport&#13;
5.06.01, LEI Den Haag, januari 2006, pp. 54 e.v.&#13;
56 Zie website PVE.&#13;
57 Zie over deze controles: A. Freriks, a.w. 2004.&#13;
58 Richtlijn 85/374/EEG van de Raad betreffende de onderlinge aanpassing van de wettelijke en bestuursrechtelijke&#13;
bepalingen der Lid-Staten inzake de aansprakelijkheid voor produkten met gebreken, Pb. L&#13;
210. De algemene beginselen van de GFL laten Richtlijn 85/374/EEG van de Raad van 25 juli 1985&#13;
betreffende de onderlinge aanpassing van de wettelijke en bestuursrechtelijke bepalingen der lidstaten&#13;
inzake de aansprakelijkheid voor producten met gebreken onverlet.&#13;
59 Richtlijn 1999/34/EG van het Europees Parlement en de Raad van 10 mei 1999 tot wijziging van Richtlijn&#13;
85/374/EEG, Pb. L. 141.&#13;
60 María Victoria González Sánchez en Medicina Austuriana SA, C-183-00, Commissie/Helleense Republiek,&#13;
C-154/00, Commissie/Franse Republiek, C-52/00.&#13;
61 Zie hierover: L. Dommering-van Rongen, De Richtlijn productaansprakelijkheid. Geen minimumharmonisatie,&#13;
NTER 2002, nr. 9, 212 e.v.&#13;
62 Artikel 6:188 B.W. Zie over de achtergronden van risicoaansprakelijkheid: B.M.J. van der Meulen, Productaansprakelijkheid&#13;
voor onveilige levensmiddelen (1), JW 2004, nr. 2, p. 7.&#13;
63 Zie hierover uitgebreid: H. Heeres, Productaansprakelijkheid voor levensmiddelen, Editie 2005, Sdu&#13;
Den Haag 2004, alsmede B.M.J. van der Meulen, Productaansprakelijkheid voor onveilige levensmiddelen&#13;
(2), JW 2004, nr. 3.&#13;
64 Zie par. 3.2.&#13;
65 Waaronder begrepen ingrediënten en andere primaire producten die in het product zijn verwerkt.&#13;
66 Artikel 6:187, lid 2 BW.&#13;
67 Zie Commissie Franse Republiek, r.o. 36 e.v.&#13;
68 Skov/Bilka Lavprivarehus A/S en Bilka Lavprisvarehus A/S /Jette Mikkelsen en Michael Due Nilsen,&#13;
C-402/03.&#13;
69 Skov/Bilka Lavprivarehus A/S en Bilka Lavprisvarehus A/S /Jette Mikkelsen en Michael Due Nilsen,&#13;
r.o. 28.&#13;
70 Artikel 6:186 BW. Voor een uitvoerige uiteenzetting omtrent de reikwijdte van dit begrip wordt verwezen&#13;
naar H. Heeres, a.w. 2004, p. 48 e.v.&#13;
71 H. Heeres, a.w. 2004, p. 52/53.&#13;
72 HvJEG 9 februari 2006, C-127/04.&#13;
73 HvJEG 10 mei 2001, C-203/99.&#13;
74 Artikel 3 lid 1 sub 7 Etiketteringsrichtlijn (2000/13) in Nederland geïmplementeerd in artikel 5 lid 1 sub f&#13;
en 19 Warenwetbesluit Etikettering van Levensmiddelen.&#13;
75 B.M.J. van der Meulen, a.w. 2004 (2), p. 4.&#13;
</legacyfootnotes><footnotes><footnote/></footnotes><auteurs>prof. mr. A.A. Freriks</auteurs><published>2006-04-01 00:00:00</published><modified>2006-04-01 00:00:00</modified><editiondate>2006-04-01</editiondate><htmlpath>https://denhollander.info/artikel/4010</htmlpath></article>
</articles></edition>