<edition><articles><article><jaar>2016</jaar><naam>Tijdschrift voor Agrarisch Recht</naam><uitgave>3</uitgave><aflevering>3</aflevering><searchword>TvAR 3/2016</searchword><id>12825</id><udhid>UDH:TvAR/12825</udhid><titel>Zekerheidsrechten in de agrarische sector - Preadvies voor de jaarvergadering van de Vereniging voor Agrarisch Recht 2016</titel><searchwords><searchword>TvAR 3/2016</searchword><searchword>UDH:TvAR/12825</searchword></searchwords><attachments><attachment><name>17957.pdf</name><extention>pdf</extention><url>https://denhollander.info/download/17957/ci</url></attachment></attachments><inleiding>&lt;h2&gt;1. Inleiding&lt;/h2&gt;&#13;
&lt;p&gt;Tegenover kredietverlening staat vaak de noodzaak van het verstrekken van zekerheden. De agrarische sector vormt &amp;ndash; natuurlijk &amp;ndash; geen uitzondering op dit beeld. In dit preadvies zullen we aan de hand van agrarische voorbeelden een beeld schetsen van de stand van zaken van het zekerhedenrecht in Nederland en staan we stil bij enkele vragen die op dit moment actueel zijn. We zijn ons ervan bewust dat dit een brede doelomschrijving is.[2] We beperkten ons daarom in dit preadvies tot goederenrechtelijke zekerheidsrechten. Een zekere nadruk leggen we op de gevolgen voor deze zekerheidsrechten van natrekking, vermenging, zaaksvorming en vruchttrekking. We gaan het hebben over ingekuilde aardappelen, de vraag of een big iets anders is dan een varken, beluchtings-, sproei- en belichtingsinstallaties in kassen, ge&amp;euml;nte compost en nog veel meer. De agrarische praktijk is bijzonder rijk aan voorbeelden. We hebben getracht voorbeelden te gebruiken uit zoveel mogelijk verschillende sectoren.&lt;br /&gt;We geven eerst een beknopt overzicht van de relevante zekerheidsrechten en de bevoegdheden van de zekerheidsgerechtigde buiten en tijdens het faillissement van de zekerheidsgever. Daarna bespreken we enkele specifieke aspecten van de zekerheidsrechten, waarbij we de verschillende aard van de zekerheidsobjecten bepalend laten zijn voor de structuur. Aan de orde komen achtereenvolgens onroerende zaken, roerende zaken en andere goederen (bijvoorbeeld IE-rechten en fosfaatrechten). Het vertrekpunt van onze beschouwing is dat de agrarische onderneming de kredietnemer/zekerheidsgever is, maar we staan ook stil bij gevallen waarin het juist de agrarische onderneming is die krediet verstrekt. Dit laatste zal vaak leverancierskrediet zijn.&lt;/p&gt;</inleiding><content>&lt;h3&gt;2. Zekerheidsrechten en faillissement&lt;/h3&gt;&#13;
&lt;h4&gt;2.1. Algemeen&lt;/h4&gt;&#13;
&lt;p&gt;Een bank die krediet verstrekt aan een agrarische onderneming loopt het risico dat haar vordering niet zal worden betaald. Indien de bank voor dit geval niets regelt, is hij een gewone schuldeiser en in een eventueel faillissement van het agrarische bedrijf een concurrente schuldeiser. Tussen hem en de andere schuldeisers zonder voorrang geldt de paritas creditorum. Deze schuldeisers hebben onderling een gelijk recht om uit de netto-opbrengst van de goederen van de schuldenaar te worden voldaan, naar evenredigheid van ieders vordering (art. 3:277 BW). Ook andere ondernemingen dan banken verstrekken krediet. Een duidelijk en veelvuldig voorkomend voorbeeld is het leverancierskrediet: zaken worden reeds (af)geleverd en kunnen door de afnemer (veelal) worden gebruikt, terwijl de aankoopprijs (deels) nog verschuldigd blijft. Een agrarische onderneming kan zowel leverancier als afnemer zijn. Door een zekerheidsrecht te bedingen voor de vordering of vorderingen, kan een schuldeiser zijn positie verbeteren. Globaal staan hem de volgende opties ter beschikking.&lt;/p&gt;&#13;
&lt;p&gt;De kredietgever kan een pandrecht op roerende zaken niet-registergoederen, vorderingen en &amp;lsquo;andere goederen&amp;rsquo; en/of een hypotheekrecht op registergoederen van de kredietnemer bedingen. De leverancier die zaken levert zonder direct volledige betaling te verlangen kan zich een pandrecht voorbehouden op de geleverde zaken. Daarnaast kan hij gebruik maken van een eigendomsvoorbehoud. Andere mogelijke financieringsconstructies zijn huurkoop en leasing. Tot slot kunnen ook andere genotsrechten dan het eigendomsrecht een zekerheidsfunctie vervullen.&lt;/p&gt;&#13;
&lt;p&gt;Al deze rechtsfiguren verstrekken zekerheid aan de kredietgever voor de vordering(en) die hij op de kredietnemer heeft of zal verkrijgen. Deze zekerheid wordt natuurlijk pas van belang op het moment dat de kredietnemer zijn schuld niet kan voldoen. De kredietgever kan zich dan verhalen op de zaken waarop zekerheid is gevestigd tot voldoening van zijn vordering(en), of, in het geval van een eigendomsvoorbehoud, zijn zaken terugnemen. De wijze waarop dit geschiedt, verschilt per rechtsfiguur. In deze paragraaf zullen achtereenvolgens het (voorbehouden) pandrecht en het hypotheekrecht, het eigendomsvoorbehoud, huurkoop en leasing en genotsrechten met een zekerheidsfunctie worden behandeld. Er wordt gekeken naar de vestiging van het zekerheidsrecht, de rang, de verhaalsmogelijkheden en de gevolgen van insolventie van de kredietnemer.&lt;/p&gt;&#13;
&lt;p&gt;Als bedrijfsmiddelen zoals een champignonpluklift of een landbouwmachine onder eigendomsvoorbehoud wordt geleverd, of er wordt een stil pandrecht op gevestigd, dient rekening te worden gehouden met een mogelijke botsing met het bodem(voor)recht van de fiscus. Deze zaken kwalificeren namelijk waarschijnlijk als bodemzaken. Wij laten deze problematiek hier buiten beschouwing, omdat dit in een ander preadvies zal worden behandeld.&lt;/p&gt;&#13;
&lt;h4&gt;2.2. Pand- en hypotheekrecht&lt;/h4&gt;&#13;
&lt;p&gt;Pand en hypotheek zijn beperkte rechten, strekkende om op de daaraan onderworpen goederen een vordering tot voldoening van een geldsom bij voorrang boven andere schuldeisers te verhalen (art. 3:227 BW). Pand en hypotheek geven de schuldeiser een recht van voorrang boven andere schuldeisers bij de verdeling van de netto executie-opbrengst van deze goederen (art. 3:277 en 3:278 BW).&lt;/p&gt;&#13;
&lt;p&gt;Een hypotheekrecht kan worden gevestigd op overdraagbare registergoederen; een pandrecht op alle andere overdraagbare goederen (art. 3:227 en 3:228 BW).[3] De vestiging geschiedt overeenkomstig de regels van overdracht (art. 3:83, 3:84 en 3:98 BW), waarbij titel 9 van Boek 3 BW bijzondere vestigingsvereisten geeft. In het geval van een hypotheekrecht is een tussen partijen opgemaakte notari&amp;euml;le akte vereist die wordt ingeschreven in de daartoe bestemde openbare registers. De vestigingsvereisten bij een pandrecht zijn afhankelijk van het type goed dat wordt verpand. Een pandrecht op een roerende zaak, niet-registergoed wordt gevestigd door de zaak in de macht van de pandhouder of een derde te brengen (vuistpandrecht; art. 3:236 lid 1 BW) of doordat tussen partijen een authentieke of onderhandse geregistreerde akte wordt opgemaakt (stil pandrecht; art. 3:237 lid 1 BW). Op vorderingen wordt een pandrecht gevestigd door het opstellen van een akte en mededeling van het pandrecht aan de debiteur van de verpande vordering (openbaar pandrecht; art. 3:236 lid 1 jo. 3:94 BW) of door het opstellen van een authentieke of onderhandse geregistreerde akte zonder mededeling aan de debiteur van de vordering (stil pandrecht; art. 3:239 lid 1 BW). Op de verpanding van andere goederen, zoals IE-rechten en vergunningen, komen we terug in par. 5.&lt;/p&gt;&#13;
&lt;p&gt;Een hypotheekrecht kan alleen worden gevestigd als het te bezwaren registergoed op het tijdstip van de inschrijving van de vestigingsakte in het vermogen van de zekerheidsgever valt.[4] Een pandrecht kan daarentegen worden gevestigd op huidige &lt;span class="italic"&gt;en&lt;/span&gt; toekomstige roerende zaken en vorderingen van de kredietnemer (3:98 jo 3:97 BW). In dat laatste geval is sprake van een vestiging bij voorbaat. Bij een dergelijke vestiging wordt de vestigingshandeling alvast (&amp;lsquo;bij voorbaat&amp;rsquo;) verricht, ook al is de kredietnemer/pandgever op dat moment nog geen rechthebbende/eigenaar van het goed, omdat het goed nog niet bestaat of nog van iemand anders is. Op het moment dat de schuldenaar beschikkingsbevoegd wordt, is aan alle vereisten voor de vestiging van het pandrecht voldaan, en komt het pandrecht zonder nadere handelingen tot stand.[5] Voor verpandingen bij voorbaat geldt dat als de pandgever failleert voordat hij eigenaar wordt van de zaak of rechthebbende van de vordering, het pandrecht niet meer tot stand kan komen (art. 23 en 35 lid 2 Fw). Een voor het agrarische recht belangrijke uitzondering op deze laatste regel is het bij voorbaat op te velde staande vruchten en beplantingen gevestigde pandrecht. We komen in par. 3 op deze uitzondering terug.&lt;/p&gt;&#13;
&lt;p&gt;Voor de kredietgever is er nog een andere manier om een pandrecht te verkrijgen. Indien de kredietgever eigenaar is van de zaak die als onderpand gaat dienen, kan hij zich een pandrecht op deze zaak voorbehouden bij de overdracht.[6] Art. 3:81 lid 1 (2&lt;span class="superscript"&gt;e&lt;/span&gt; zin) BW bepaalt dat zowel de vereisten voor overdracht als voor vestiging van het pandrecht in acht moeten worden genomen.[7] Een voorbehouden pandrecht kan gecombineerd worden met een eigendomsvoorbehoud. We komen hierop terug in par. 2.3.&lt;/p&gt;&#13;
&lt;p&gt;Een pand- of hypotheekrecht kan zowel tot zekerheid van betaling van bestaande als toekomstige schulden van de kredietnemer aan de kredietgever worden gevestigd (art. 3:231 lid 1 BW).[8] Indien de kredietnemer in verzuim is met voldoening van zijn schuld, kan de pand- of hypotheekhouder het recht van parate executie uitoefenen (art. 3:248 en 3:268 BW). Op grond van dit recht kan de pand- of hypotheekhouder overgaan tot executie van de verpande goederen, zonder dat hij beslag hoeft te leggen of een executoriale titel hoeft te verkrijgen van de rechter.[9] De pand- of hypotheekhouder kan het goed verkopen en leveren of de vordering innen, zodat hij een geldsom heeft waarop hij zich met voorrang kan verhalen.[10]&lt;/p&gt;&#13;
&lt;p&gt;Indien de kredietnemer failleert, kunnen pand- en hypotheekhouders hun rechten blijven uitoefenen als ware er geen faillissement (art. 57 Fw).[11] Zij zijn separatist. Zij kunnen hun recht van parate executie daarom ook tijdens faillissement uitoefenen en hoeven hun vorderingen niet ter verificatie in te dienen bij de curator, behalve voor zover er na uitwinning van de zekerheidsrechten een restvordering overblijft (art. 59 Fw).[12]&lt;/p&gt;&#13;
&lt;h4&gt;2.3. Eigendomsvoorbehoud, huurkoop en leasing&lt;/h4&gt;&#13;
&lt;p&gt;Een eigendomsvoorbehoud wordt in een (koop)overeenkomst bedongen om de eigendom van de te leveren zaak of zaken voor te behouden tot de door de ander verschuldigde prestatie (de koopprijs en eventueel daarmee nauw verband houdende vorderingen[13]) is voldaan.[14] Degene die een zaak onder eigendomsvoorbehoud levert, blijft eigenaar en bezitter totdat de koopprijs volledig is betaald.&lt;/p&gt;&#13;
&lt;p&gt;Een overeenkomst waarin een eigendomsvoorbehoud wordt bedongen, kan een huurkoopovereenkomst zijn waarop art. 1576h BW e.v. van toepassing is.[15] Daar dicht tegenaan liggen financial-leaseovereenkomsten, die bijvoorbeeld worden gesloten met betrekking tot landbouwmachines. Deze kunnen onder de regeling van huurkoop vallen,[16] maar zijn doorgaans niet te aan te merken als een (ver)koop met eigendomsvoorbehoud. Dat kan zijn omdat de eigendom niet automatisch overgaat aan het einde van het contract als de lessee aan al zijn verplichtingen heeft voldaan, maar dat hij het aanbod krijgt tot koop van het bedrijfsmiddel (tegen een vastgesteld bedrag).[17] Ook kan de financial-leaseovereenkomst zo zijn vormgegeven dat de kredietnemer eigenaar wordt van het bedrijfsmiddel en de lessor een stil pandrecht verkrijgt.&lt;/p&gt;&#13;
&lt;p&gt;Wanneer het gaat om periodieke leveringen van zaken door dezelfde leverancier, zal een enkelvoudig eigendomsvoorbehoud &amp;ndash; daarmee bedoelen we dat een zaak (of een partij zaken) wordt voorbehouden totdat de koopprijs van deze specifieke zaak (of partij zaken) is voldaan - praktisch onwerkbaar en kostenverhogend zijn. Er kan onduidelijkheid ontstaan over de vraag voor welke levering wel en voor welke niet is betaald en dus over de vraag van welke zaken de kredietnemer/koper al eigenaar is en van welke niet. Dit kan bijvoorbeeld problematisch zijn in verband met het leerstuk &amp;lsquo;oneigenlijke vermenging&amp;rsquo;, als zaken van dezelfde soort bij elkaar geplaatst zijn.[18]Dit bewijsprobleem kan de kredietgever/leverancier ondervangen door een kredieteigendomsvoorbehoud te bedingen.[19] De eigendom van de geleverde zaak wordt dan niet alleen voorbehouden totdat de koopprijsvordering van die zaak is voldaan, maar totdat alle geleverde en in de toekomst te leveren zaken zijn betaald. Ook indien de kredietgever op een bepaald moment geen vordering op de kredietnemer heeft, kan het kredieteigendomsvoorbehoud blijven bestaan in het geval van een bestendige relatie waarin redelijkerwijs vorderingen te verwachten zijn.[20]&lt;/p&gt;&#13;
&lt;p&gt;Indien de kredietnemer de koopprijsvordering(en) waarvoor het eigendomsvoorbehoud is bedongen niet betaalt, kan de kredietgever de koopovereenkomst ontbinden (art. 6:265 BW) en vervolgens de zaak of zaken revindiceren.[21] Hij hoeft de zaak niet te executeren. Indien de zaak in waarde is gedaald, dient de kredietnemer het positieve contractsbelang aan de leverancier te vergoeden (art. 6:277 BW).[22] De kredietgever kan deze vordering verrekenen met het door de kredietnemer reeds betaalde deel van de koopprijs die hij moet restitueren (art. 6:271 BW). Indien de zaak in waarde gelijk is gebleven, is het de vraag of de kredietnemer een vergoeding moet betalen voor de periode waarin hij gebruik maakte van de geleverde zaken. Partijen kunnen dit zijn overeengekomen. Indien partijen niets zijn overeengekomen kan het in uitzonderlijke gevallen redelijk zijn om de kredietnemer een vergoeding te laten betalen voor het gebruik van de geleverde zaak op grond van art. 6:212 BW of 6:74 jo 6:2 BW.&lt;/p&gt;&#13;
&lt;p&gt;Een faillissement van de kredietnemer of kredietgever heeft in beginsel geen invloed op de bestaande rechtsverhouding tussen partijen. Indien de &lt;span class="italic"&gt;kredietgever&lt;/span&gt; failliet is verklaard, kan de kredietnemer de vordering(en) nog voldoen, zodat de eigendom van de zaak of zaken overgaat naar hem. Indien de &lt;span class="italic"&gt;kredietnemer&lt;/span&gt; failleert, en de koopprijs nog niet (volledig) is betaald, behoort de zaak nog toe aan de kredietgever en valt zij niet in de failliete boedel (art. 20 Fw). De kredietgever kan de zaak als eigenaar revindiceren, tenzij de curator of een derde de resterende termijn(en) voldoet.[23] Indien de curator nog geen keuze heeft gemaakt, kan de kredietgever hem een termijn stellen (art. 37 Fw).[24]&lt;/p&gt;&#13;
&lt;p&gt;De curator kan ook de onder eigendomsvoorbehoud geleverde zaken die zich in zijn macht bevinden, verkopen aan derden in weerwil van het eigendomsvoorbehoud. Deze door de curator q.q. gepleegde onrechtmatige daad levert volgens de Hoge Raad een concurrente boedelvordering op.[25] Voorts zou de curator persoonlijk aansprakelijk kunnen zijn op grond van onrechtmatige daad.[26]&lt;/p&gt;&#13;
&lt;p&gt;Het eigendomsvoorbehoud kan ook gecombineerd worden met een voorbehouden pandrecht. De zaken worden geleverd onder eigendomsvoorbehoud. Zodra de koopprijsvordering wordt betaald, gaat de eigendom over, maar onder voorbehoud van een pandrecht ten gunste van de verkoper. Een voorbeeld van een dergelijke clausule staat in de algemene voorwaarden van een leverancier van landbouwmachine-onderdelen:&lt;/p&gt;&#13;
&lt;p&gt;&amp;lsquo;Op afgeleverde zaken die door betaling in eigendom van de wederpartij zijn overgegaan en zich nog in handen van de wederpartij bevinden, behoudt (X) zich hierbij reeds nu voor alsdan pandrechten voor als bedoeld in artikel 3:237 BW tot meerdere zekerheid van vorderingen, anders dan de in artikel 3:92 lid 2 BW opgenoemde, die (X) dan uit welken hoofde dan ook nog tegen de wederpartij mocht hebben.&amp;rsquo;&lt;/p&gt;&#13;
&lt;h4&gt;2.4. Genotsrechten met een zekerheidsfunctie&lt;/h4&gt;&#13;
&lt;p&gt;Een aantal rechtsfiguren wordt veelal gekwalificeerd als genotsrechten, maar vervullen (deels) ook een zekerheidsfunctie.[27] Een zeer bekend voorbeeld is het in de vorige paragraaf behandelde eigendomsvoorbehoud. Het eigendomsrecht functioneert dan als een zekerheidsrecht.&lt;/p&gt;&#13;
&lt;p&gt;Het eigendomsrecht kan niet alleen onder opschortende voorwaarde[28] worden overgedragen, maar ook onder ontbindende voorwaarde. In dit kader kan eigendom ook dienen als zekerheid. Een mooi voorbeeld is de zogenoemde Groninger Akte in het registergoederenrecht. Dit is een overdracht onder de ontbindende voorwaarde van niet-betaling van de koopprijs tegen een bepaalde datum.[29] De overdracht van het registergoed vindt dan al plaats, ondanks het ontbreken van financiering. Het eigendomsrecht wordt in beide gevallen gebruikt als zekerheid, zonder dat dit strijd oplevert met het fiduciaverbod van art. 3:84 lid 3 BW.[30]&lt;/p&gt;&#13;
&lt;p&gt;Hierboven werd bij de overdracht een pandrecht voorbehouden tot zekerheid. Genotsrechten kunnen ook voorbehouden worden bij de overdracht en op deze wijze tot zekerheid strekken. Een onroerende zaak kan bijvoorbeeld worden overgedragen onder voorbehoud van een opstalrecht. De vervreemder behoudt dan een opstalrecht en is de rechthebbende van de opstal. Zijn opstalrecht is de zekerheid. Dit wordt niet overgedragen door de vervreemder, maar door hem voorbehouden bij de overdracht van de eigendom. Het beperkte recht komt op hetzelfde moment als de overdracht tot stand. Er is dus geen faillissementsrisico, zoals wel het geval is bij de overdracht waarna een beperkt recht wordt gevestigd.[31] De constructie loopt wel het risico dat het in strijd is met het fiduciaverbod (art. 3:81 lid 1 jo 3:98 jo 3:84 BW). Indien de opstalgerechtigde echter een werkelijk opstalrecht verkrijgt, analoog aan het Sogelease-arrest[32], zal de constructie geldig zijn.&lt;/p&gt;&#13;
&lt;h3&gt;3. Onroerende zaken en natrekking&lt;/h3&gt;&#13;
&lt;h4&gt;3.1. Algemeen&lt;/h4&gt;&#13;
&lt;p&gt;Het ligt voor de hand dat natrekkingskwesties bij onroerende zaken voor de agrarische praktijk van groot praktisch belang zijn. De reden daarvoor is dat een zaak door natrekking zijn juridische zelfstandigheid verliest en dus geen object meer kan zijn van een zekerheidsrecht. Als een onder eigendomsvoorbehoud geleverde beluchtings-, sproei- en belichtingsinstallatie wordt nagetrokken door een kas, gaat het eigendomsvoorbehoud dat met betrekking tot die zaken bestond van rechtswege teniet. De krediet gevende leverancier is zijn zekerheid voor de betaling van de (restant)koopprijs kwijt.[33]&lt;/p&gt;&#13;
&lt;p&gt;Omgekeerd kan een bestanddeel dat niet is afgescheiden nog geen object zijn van een zekerheidsrecht. Beplantingen of vruchten kunnen, zolang zij nog nagetrokken worden door grond, plant of boom niet worden overgedragen of verpand. Wel kan een levering of vestiging bij voorbaat plaatsvinden.&lt;/p&gt;&#13;
&lt;p&gt;Het is daarom belangrijk zoveel mogelijk duidelijkheid te hebben over de vraag welke zaken worden nagetrokken door de grond of door een gebouw of werk dat als onroerend moet worden aangemerkt.&lt;/p&gt;&#13;
&lt;h4&gt;3.2. Directe natrekking door de grond&lt;/h4&gt;&#13;
&lt;p&gt;Vooropgesteld zij dat de grond en de daarmee duurzaam verenigde gebouwen en werken kunnen worden verhypothekeerd. Boerderijen, loodsen, kassen, stallen zullen vrijwel steeds worden nagetrokken door de grond. Ze zijn met de grond verenigd en naar aard en inrichting bestemd duurzaam te plaatse te blijven.[34] Alleen als er een opstalrecht is gevestigd, liggen de kaarten anders. Het opstalrecht voorkomt of doorbreekt de natrekking. De waarde van de opstal kan dan los van de grond worden ingezet voor financieringsdoeleinden, omdat het opstalrecht als registergoed kan worden bezwaard met hypotheek.&lt;/p&gt;&#13;
&lt;p&gt;Uit de arresten Woonark[35] en Rijdende havenkranen II[36] blijkt dat bij de toepassing van art. 5:20 lid 1 sub e BW eerst de vraag moet worden gesteld of een gebouw of werk naar verkeersopvatting &amp;lsquo;verenigd&amp;rsquo; is met de grond. Alleen als die vraag bevestigend wordt beantwoord, is het nodig de vraag te beantwoorden of die vereniging een duurzaam karakter heeft. Bij deze tweede vraag draait het om het zogenoemde bestemmingscriterium: had de bouwer de voor derden kenbare bedoeling het gebouw of werk duurzaam ter plaatse te laten blijven. Aangenomen moet worden dat dit bestemmingscriterium ook geldt voor gebouwen en werken die &lt;span class="italic"&gt;indirect&lt;/span&gt; zijn verenigd zijn met de grond, dat wil zeggen door vereniging met een ander gebouw of werk. Dit blijkt onder meer uit een tamelijk recent arrest van de Hoge Raad over een in een agrarische kas aangebrachte warmtekrachtkoppeling (WKK).[37] Over de precieze verhouding tussen de indirecte vereniging van art. 5:20 lid 1 sub e BW en de bestanddeelvorming van art. 3:4 BW heeft lange tijd onzekerheid bestaan. Nu is de situatie wel duidelijk, maar nog altijd omstreden. We komen hierop terug in par. 3.3.&lt;/p&gt;&#13;
&lt;p&gt;Voor de agrarische praktijk is van praktisch belang dat beplantingen onroerend en bestanddeel van de grond zijn door het enkele feit dat zij in de grond zijn geplant (art. 3:3 lid 1 en 5:20 lid 1 sub f BW). Zij vallen van rechtswege onder het op de grond gevestigde hypotheekrecht.[38] Het oude vereiste dat beplantingen alleen worden nagetrokken als zij wortel hebben geschoten, geldt naar huidig recht niet meer. De bestemming speelt evenmin een rol, anders dan bij gebouwen en werken. Ook bomen en planten in kwekerijen, die dus duidelijk bestemd zijn om te worden verkocht en geleverd, zijn eigendom van de grondeigenaar.[39] Het enige dat voor natrekking vereist is, is dat naar verkeersopvatting kan worden gesproken van &amp;lsquo;vereniging met de grond&amp;rsquo;. Daarvan is geen sprake als beplantingen door een folielaag van de grond gescheiden zijn.[40] Planten in kassen waar de laag teeltaarde is gestort op een betonnen vloer zijn ook niet verenigd met de grond en dus roerende zaken.[41] Beplantingen in een pot of bak zullen doorgaans ook niet worden aangemerkt als verenigd met de grond, maar er zijn twijfelgevallen denkbaar. In de literatuur wordt het geval besproken dat een boom in een pot volledig wordt ingegraven in de grond. Ploeger bepleit dat hier de voor derden kenbare situatie (men ziet de pot niet, dus men mag aannemen dat de boom verenigd is met de grond) beslissend is.[42] Met betrekking tot bomen in worteldoek, waarbij de wortels door het doek heen kunnen groeien, wordt aangenomen dat deze direct op het moment van planten verenigd zijn met de grond.[43]&lt;/p&gt;&#13;
&lt;p&gt;In de parlementaire geschiedenis en in de literatuur wordt op verschillende plaatsen ingegaan op de &amp;lsquo;goederenrechtelijke status&amp;rsquo; van ingekuilde aardappelen en groenten. In beginsel zijn en blijven deze roerend. Er is geen sprake van vereniging met de grond bij:&lt;/p&gt;&#13;
&lt;p&gt;&amp;lsquo;(&amp;hellip;) aardappels of andere knol- of bolgewassen die ter bewaring zijn ingekuild. Schieten deze laatste echter wortel, dan zijn zij met de grond verenigd en is de eigenaar van de grond daardoor eigenaar van de gewassen.&amp;rsquo;[44]&lt;/p&gt;&#13;
&lt;p&gt;De ter bewaring ingekuilde aardappels, wortels of bloembollen worden dus niet nagetrokken. Er is in beginsel geen sprake vereniging met de grond.[45] Niet juist is dus wat Rodrigues Lopes opmerkt:&lt;/p&gt;&#13;
&lt;p&gt;&amp;lsquo;Bergt een grondeigenaar in bewaring, dus in houderschap, genomen bloembollen in de grond op, dan worden deze daardoor zijn eigendom als zijnde opgegaan in zijn onroerende zaak.&amp;rsquo;[46]&lt;/p&gt;&#13;
&lt;p&gt;Als een bedrijf naar huidig recht nagetrokken bomen, planten of bloemen (of hun nog niet afgescheiden vruchten) tot zekerheid wil verbinden, heeft hij twee opties.&lt;/p&gt;&#13;
&lt;p&gt;Omdat de beplantingen nog bestanddeel zijn van de grond is het niet mogelijk onmiddellijk een pandrecht tot stand te brengen. Wel kan bij voorbaat een pandrecht op de oogst worden gevestigd. Zodra de bomen of aardappels zijn gerooid, de asperges zijn gestoken, de appels zijn geplukt, komen de pandrechten tot stand. De aanstaande pandhouder heeft een uitzonderlijke positie.[47] Ter bevordering van landbouwkrediet kent de wet bijzondere bepalingen die de positie van degene ten behoeve van wie bij voorbaat een pandrecht op staande oogst is gevestigd, economisch vergelijkbaar maken met de positie als ware het pandrecht direct tot stand gekomen (vgl. art. 3:237 lid 4 en 3:266 BW, art. 35 lid 2 Fw en art. 732, 494 lid 3 en 451 Rv).[48] Dit bij voorbaat gevestigde pandrecht komt ook tot stand als het inoogsten plaatsvindt tijdens het faillissement van de pandgever (uitzondering op de hoofdregel van art. 35 lid 2 Fw). De aanstaande pandhouder kan zijn oogstrecht ook inroepen tegen degene die een hypotheekrecht heeft op de grond en dus een recht dat zich uitstrekt over de beplantingen zolang zij niet zijn geoogst.[49]&lt;/p&gt;&#13;
&lt;p&gt;Men zou ook kunnen overwegen een opstalrecht te vestigen, teneinde de beplantingen af te scheiden (met alle kosten van dien) en dat opstalrecht te bezwaren met hypotheek. Dat is niet zonder complicaties, omdat de opstalgerechtigde niet dezelfde kan zijn als de grondeigenaar. Bij vestiging van het opstalrecht ten gunste van een derde moet men zorgen buiten het bereik van het fiduciaverbod van art. 3:84 lid 3 BW te blijven.[50]&lt;/p&gt;&#13;
&lt;h4&gt;3.3. Indirecte natrekking door de grond en natrekking door een gebouw of werk&lt;/h4&gt;&#13;
&lt;p&gt;Onder het hypotheekrecht vallen niet alleen gebouwen en werken die rechtstreeks op de grond staan; alle bestanddelen van nagetrokken gebouwen en werken vallen er ook onder. Bovendien kan het zijn dat een object weliswaar geen bestanddeel is van een gebouw of werk, maar niettemin wordt nagetrokken door de grond vanwege een duurzame indirecte vereniging.&lt;/p&gt;&#13;
&lt;p&gt;Worden meet- en regelapparatuur voor temperatuur en vocht nagetrokken? Zijn buisrails in een kas zelfstandige zaken van de grond en/of de kas? Zijn oogstwagens en plukliften die zich op die rails bevinden nog zelfstandige zaken? Is een warmtekrachtkoppeling in een kas een roerende zaak? Dezelfde vraag kan gesteld worden met betrekking tot een zaaiinstallatie, een kettingbaansysteem (en andere met de sorteerlijn ge&amp;iuml;ntegreerde aanvoersystemen) en een koelcel in een agrarische loods. Het is moeilijk of zelfs onmogelijk deze vragen in abstracto te beantwoorden. Het concrete antwoord zal altijd afhangen van de omstandigheden van het geval. Toch zijn er wel wat richtlijnen te geven.&lt;/p&gt;&#13;
&lt;p&gt;In de eerste plaats is het van belang in te zien dat natrekking van deze &amp;lsquo;objecten&amp;rsquo;[51] kan volgen uit art. 3:4 BW en uit art. 5:20 lid 1 sub e BW. Bij de eerstgenoemde grondslag is het de vraag of het object door hechte verbinding (lid 2) of naar verkeersopvatting (lid 1) bestanddeel is van de stal, kas, loods, schuur of cel.&lt;/p&gt;&#13;
&lt;p&gt;Bij de &amp;lsquo;hechte verbinding&amp;rsquo; wordt nog steeds wel eens de term &amp;lsquo;aard en nagelvast&amp;rsquo; gebruikt, ook al is dat al geruime tijd niet het criterium waaraan moet worden getoetst. Waar het bij de toepassing van art. 3:4 lid 2 BW om gaat, is of het object zonder beschadiging van betekenis kan worden verwijderd. Nu kan tegenwoordig, door voortgeschreden technische mogelijkheden, vrijwel elk object zonder beschadiging worden verwijderd als kosten noch moeite worden gespaard. Wij menen echter dat een zekere economische toets hier op zijn plaats is. Als losmaking alleen mogelijk is tegen extreem hoge kosten, is sprake van een tot bestanddeelvorming leidende hechte verbinding.[52] We zouden ons kunnen voorstellen dat dit aan de orde is bij een grote sorteerlijn die moet worden afgebroken om uit een gebouw te kunnen worden gehaald of bij sommige buisrails in een kas. De schaarse rechtspraak over art. 3:4 lid 2 BW laat echter zien dat niet snel bestanddeelvorming op grond van art. 3:4 lid 2 BW wordt aangenomen.&lt;/p&gt;&#13;
&lt;p&gt;Een illustratie wordt gevormd door een zaak die werd beslist door de rechtbank en het hof Den Haag.[53] Enigszins vereenvoudigd deed zich het volgende voor. Een teeltsysteem wordt onder eigendomsvoorbehoud door Meteor aan tuinbouwbedrijf Revadap verkocht en geleverd. Het teeltsysteem bestaat uit stalen teeltgoten, opgehangen aan staaldraden met opvangbakken en een druppelbevloeiingssysteem. De teeltgoten zijn in de kas, die eigendom is van Revadap, geproduceerd door een mobiele walsinstallatie om maximale lengte te behalen en lekkages tot een minimum te beperken. De Rabobank X heeft een hypotheekrecht op de grond (&amp;lsquo;met bedrijfsruimte en glasopstanden&amp;rsquo;) van Revadap. Nadat Revadap failliet is verklaard, oefent de Rabobank haar hypotheekrecht op de grond van het tuinbouwbedrijf uit. Het teeltsysteem wordt mee verkocht aan de executiekoper. Aan de orde is de vraag of het teeltsysteem wordt nagetrokken door de kas, of dat het teeltsysteem altijd roerend is gebleven en &amp;ndash; na betaling van leverancier Meteor &amp;ndash; in de boedel valt. De rechtbank zet eerst het geschil neer:&lt;/p&gt;&#13;
&lt;p&gt;&amp;lsquo;4.3 Partijen twisten allereerst over de vraag of het teeltsysteem (a) moet worden aangemerkt als onroerend in de zin van artikel 3:4 BW, waardoor de eigendom en daarmee het gevestigde hypotheekrecht zich ook over het teeltsysteem uitstrekte (standpunt Rabobank), of (b) het teeltsysteem als roerende zaak toebehoorde aan de failliete boedel van Revadap (standpunt [eiser]).&amp;rsquo;&lt;/p&gt;&#13;
&lt;p&gt;Juridisch is dit een ongelukkige wijze van uitdrukken. De vraag of het teeltsysteem &amp;lsquo;onroerend in de zin van artikel 3:4 BW&amp;rsquo; is, is niet aan de orde. Art. 3:3 BW is maatgevend voor de beantwoording van de vraag of een zaak onroerend is. Art. 3:4 BW geeft de criteria voor de beantwoording van de vraag of een zaak wordt nagetrokken. &lt;span class="italic"&gt;Als&lt;/span&gt; dat zo is, dan is het teeltsysteem bestanddeel van een onroerende zaak. De rechtbank is van oordeel dat de teeltgoot niet wordt nagetrokken en dus een zelfstandige roerende zaak is gebleven. Over de toepassing van art. 3:4 lid 2 BW lezen we in het vonnis:&lt;/p&gt;&#13;
&lt;p&gt;&amp;lsquo;4.9 (&amp;hellip;) Anders dan Rabobank stelt, is niet zozeer de marktwaarde van het teeltsysteem doorslaggevend voor bestanddeelvorming van het teeltsysteem met de kas, als wel (gelet op het beroep van Rabobank op het tweede lid van artikel 3:4 BW) de vraag of het teeltsysteem al dan niet uit de kas kan worden gehaald zonder beschadiging van betekenis. Volgens vaste rechtspraak dient de fysieke verbondenheid van de beide zaken daarbij als vertrekpunt te worden genomen. Fysieke verbondenheid van het teeltsysteem met de kas in de zin van artikel 3:4 lid 2 BW leidt slechts tot bestanddeelvorming, als het teeltsysteem op zodanige wijze met de kas is verbonden dat deze niet zonder beschadiging van betekenis aan de kas of het teeltsysteem kan worden verwijderd. Dat verwijdering van het teeltsysteem leidt tot beschadiging van betekenis aan de kas is gesteld noch gebleken. Uit de hiervoor onder 4.6 en 4.7 genoemde verklaringen volgt dat de teeltgoten, die in de kas op maat worden vervaardigd door een mobiele walsinstallatie, weliswaar beschadigd raken als zij worden verwijderd, in die zin dat zij in hanteerbare stukken worden gezaagd en vervolgens in een nieuwe kas aan elkaar moeten worden gemaakt, waarbij ook het ophangsysteem moet worden aangepast (ingekort of verlengd). Maar zelfs indien kans bestaat op lekkage bij het weer in elkaar zetten, leidt dat niet tot de conclusie dat het teeltsysteem niet uit de kas kan worden verwijderd zonder dat beschadiging van betekenis wordt toegebracht aan het geheel of &amp;eacute;&amp;eacute;n van de samenstellende zaken. (&amp;hellip;) Na verwijdering en hermontage zijn de teeltgoten in beginsel weer geschikt voor normaal gebruik als teeltgoten. Niet is gesteld of gebleken dat de grotere kans op lekkage een ernstige belemmering voor gewoon gebruik van de teeltgoten oplevert. Voor zover uit de verklaringen moet worden afgeleid dat de marktwaarde hierdoor negatief wordt be&amp;iuml;nvloed, is dat voor de beoordeling van artikel 3:4 lid 2 BW niet van belang. (&amp;hellip;) Er is dus geen sprake van eigendomsverkrijging door natrekking.&amp;rsquo;&lt;/p&gt;&#13;
&lt;p&gt;Tegen deze uitspraak is hoger beroep ingesteld. Het hof Den Haag komt op dit punt tot dezelfde conclusie als de rechtbank:&lt;/p&gt;&#13;
&lt;p&gt;&amp;lsquo;4.4 (&amp;hellip;) De beschadiging waarop de bank in casu doelt, is echter geen gevolg van de wijze waarop de teeltgoten met de kas verbonden zijn. Zij zijn daarmee verbonden door ophanging aan staaldraden (en waarschijnlijk ook door waterleidingen), maar niet is gesteld of gebleken dat het losmaken van deze draden of het afkoppelen van de leidingen tot beschadiging van betekenis leidt. De door de bank bedoelde schade is daarom niet toe te schrijven aan de wijze waarop het teeltsysteem met de onroerende zaak verbonden is, maar door zijn afmetingen: zij zijn gewoon te groot, mogelijk om ze uit de kas te verwijderen, maar anders in elk geval om ze van het bedrijfsterrein af te voeren. Daarmee wordt echter aan de eisen van artikel 3:4 lid 2 niet voldaan.&amp;rsquo;[54]&lt;/p&gt;&#13;
&lt;p&gt;In een veel groter aantal uitspraken wordt aan de hand van de verkeersopvatting (art. 3:4 lid 1 BW) vastgesteld of van een eenheidszaak gesproken moet worden. De Hoge Raad heeft beklemtoond dat dit moet worden beoordeeld in het licht van alle omstandigheden van het geval.[55] Wel zijn er belangrijke aanwijzingen gegeven in het arrest D&amp;eacute;pex/Curatoren.[56] In deze zaak ging het om de vraag of de apparatuur bestanddeel is van het gebouw.[57] Indien het gebouw en de apparatuur in constructief opzicht specifiek op elkaar zijn afgestemd, is dat een aanwijzing voor een positieve beantwoording. Wordt het gebouw vanuit het oogpunt van geschiktheid als fabrieksgebouw als onvoltooid beschouwd zonder de apparatuur, dan is dat een tweede aanwijzing dat de apparatuur bestanddeel is van het gebouw. Het gaat hierbij niet om de functie van de apparatuur in het productieproces.&lt;/p&gt;&#13;
&lt;p&gt;Een fraaie toepassing van het D&amp;eacute;pex-arrest vindt men in een arrest van het gerechtshof Arnhem-Leeuwarden over de mogelijke natrekking van een belichtings-, beluchtings- en sproei-installatie.[58] De natrekkingsvraag wordt uiteindelijk niet beantwoord, maar het toetsingskader wordt wel duidelijk neergezet.&lt;/p&gt;&#13;
&lt;p&gt;In deze zaak heeft X in een tuinbouwkas een belichtings-, een beluchtings- en een sproei-installatie aangebracht. Zij heeft ter zake een eigendomsvoorbehoud gemaakt. De eigenaar van de kas heeft ten behoeve van de Rabobank een recht van hypotheek op de kas verleend. Rabobank wil het hypotheekrecht uitwinnen en heeft met X de afspraak gemaakt dat zij de aanspraken uit hoofde van het eigendomsvoorbehoud van X zal compenseren, indien komt vast te staan dat X met betrekking tot de geleverde installaties aanspraken kan doen gelden uit hoofde van het gemaakte eigendomsvoorbehoud. Of X nog een aanspraak heeft op de zaken, hangt dus af van de vraag of de installaties bestanddeel zijn geworden van de kas. Het hof beoordeelt dit aan het hand van de verkeersopvatting in art. 3:4 lid 1 BW. Het hof herhaalt nog eens de D&amp;eacute;pex-aanwijzingen. Hierbij richt het hof zich in het bijzonder op de onvoltooidheidsaanwijzing (ook wel bestemmingsaanwijzing genoemd). Deze aanwijzing houdt in dat gekeken moet worden naar de bestemming (van de kas) die uit de aard van de hoofdzaak zelf voortvloeit en niet de maatschappelijke of economische bestemming die de concrete gebruiker subjectief aan de hoofdzaak heeft gegeven. Vervolgens past het hof deze aanwijzing toe op de onderhavige zaak.&lt;/p&gt;&#13;
&lt;p&gt;&amp;lsquo;3.32 Voor de beoordeling van dit geschil moet voorts een onderscheid worden gemaakt tussen de geschiktheid van de kas als bouwwerk voor het telen van enig gewas in het algemeen en de geschiktheid voor het telen van een bepaald gewas in het bijzonder.&lt;/p&gt;&#13;
&lt;p&gt;Al die installaties die noodzakelijk zijn om een kas te laten beantwoorden aan zijn bestemming voor het telen van enig gewas in het algemeen dienen als bestanddeel van de kas te worden aangemerkt. Daarentegen zijn de installaties die aanvullend in een kas moeten worden aangebracht om de kas geschikt te maken voor de teelt van een bepaald gewas in het bijzonder niet als zodanig aan te merken.&amp;rsquo;&lt;/p&gt;&#13;
&lt;p&gt;Voor de toepassing van dit onderscheid verwijst het hof naar deskundigen. Wij hebben uiteindelijke uitspraak niet in openbare bronnen kunnen terugvinden.&lt;/p&gt;&#13;
&lt;p&gt;Aan de hand van een vergelijkbare redenering kan de bestanddeelvorming van buisrails, computergestuurde klimaatinstallaties e.d. worden beantwoord.[59]&lt;/p&gt;&#13;
&lt;p&gt;Er is nog een andere reden waarom deze objecten mogelijk worden nagetrokken. Op grond van art. 5:20 lid 1 sub e BW zijn ook gebouwen en werken die indirect met de grond zijn verenigd onderdeel van de eigendom van de grond. Uit de rechtspraak van de Hoge Raad blijkt dat met betrekking tot indirect met de grond verenigde gebouwen en werken het in par. 3.2 besproken bestemmingscriterium van toepassing is. Dit betekent dat in gevallen waarin de vraag aan de orde is of een object naar verkeersopvatting of door hechte verbinding bestanddeel is van een gebouw, &lt;span class="italic"&gt;daarnaast&lt;/span&gt; aan de orde kan worden of dat object bestemd is duurzaam ter plaatse te blijven. Dit is van groot praktisch belang, omdat het bestemmingscriterium aan art. 5:20 BW zo&amp;rsquo;n ruime werking geeft dat er voor art. 3:4 BW maar weinig ruimte overblijft.[60]&lt;/p&gt;&#13;
&lt;p&gt;In verschillende arresten heeft de Hoge Raad &amp;ndash; ondanks pleidooien in de literatuur voor een andere aanpak[61] &amp;ndash; aangegeven dat het mogelijk is dat een in, aan of op een gebouw of werk bevestigd object dat volgens art. 3:4 BW geen bestanddeel is, wordt nagetrokken door de grond.[62] Ter illustratie bespreken we twee van deze arresten heel kort.&lt;/p&gt;&#13;
&lt;p&gt;In het arrest Rijdende havenkranen II was de vraag aan de orde of een havenkraan, die over een rails heen-en-weer over de kade kon bewegen onroerend was. Dit was van belang in verband met de heffing van overdrachtsbelasting. De desbetreffende kranen waren volgens de Hoge Raad &amp;lsquo;indirect via rails&amp;rsquo; verenigd met de grond. Als deze indirecte vereniging van duurzame aard is, wordt de havenkraan nagetrokken door de grond.[63] In het WKK-arrest werd in een kassencomplex een warmtekrachtkoppelings-installatie aangebracht. Naar aanleiding van een sale-and-lease-back-transactie rees de vraag of de WKK-installatie onroerend was, ook in dit geval in het kader van de mogelijke heffing van overdrachtsbelasting. In dit arrest bevestigt de Hoge Raad dat de beide natrekkingsgronden van art. 3:4 en 5:20 BW naast elkaar bestaan en dat er geen exclusieve route voor verschillende gevalssituaties is.&lt;/p&gt;&#13;
&lt;p&gt;De mogelijke gevolgen hiervan zouden we willen illustreren aan de hand van een onder eigendomsvoorbehoud geleverd oogstkarretje dat zich op een nagetrokken buisrail in een kas voortbeweegt. Dat karretje zal (nemen wij aan) eenvoudig en zonder beschadiging toe te brengen te verwijderen zijn. Mede gelet op de D&amp;eacute;pex-aanwijzingen valt aan te nemen dat het oogstkarretje geen bestanddeel is van de buisrails en/of van de kas. Maar de casus doet wel sterk denken aan de zojuist genoemde rijdende havenkranen. Bepaald denkbaar is dat een rechter zal oordelen dat het karretje &amp;lsquo;indirect via de rails&amp;rsquo; verenigd is met de grond en dat die vereniging duurzaam is.[64] Het enkele feit dat dit karretje kleiner is en gemakkelijker te verplaatsen valt, brengt niet mee dat het karretje &amp;ndash; anders dan de veel grotere havenkraan - een zelfstandige roerende zaak is gebleven. Wellicht dat door de leverancier &amp;ndash; in geval van insolventie van de eigenaar van de grond/kas &amp;ndash; met succes kan worden verdedigd dat dit karretje niet &amp;lsquo;naar aard en inrichting&amp;rsquo; bestemd is ter plaatse te blijven. Maar de kans is zeker aanwezig dat het eigendomsvoorbehoud met betrekking tot de oogstkar door natrekking teniet is gegaan.&lt;/p&gt;&#13;
&lt;h3&gt;4. Roerende zaken en natrekking/vermenging/zaaksvorming/ vruchttrekking&lt;/h3&gt;&#13;
&lt;h4&gt;4.1. Algemeen&lt;/h4&gt;&#13;
&lt;p&gt;Roerende zaken kunnen dienen als onderpand tot terugbetaling van krediet of betaling van een koopprijs. Ook dieren kunnen worden verpand; op grond van art. 3:2a BW zijn de bepalingen die gelden voor zaken ook van toepassing op dieren.&lt;/p&gt;&#13;
&lt;p&gt;Met verpande, onder eigendomsvoorbehoud geleverde of in lease gegeven zaken kan echter van alles gebeuren. Een motor wordt in een tractor geplaatst, geleverde biggen groeien uit tot varkens, kippenmest wordt verwerkt tot hoogwaardig compost, graan wordt in een grote silo bij ander graan gestort. Deze feitelijke gebeurtenissen kunnen belangrijke rechtsgevolgen hebben voor de zekerheidsgerechtigde. In deze paragraaf staan we aan de hand van &amp;lsquo;agrarische gevalssituaties&amp;rsquo; stil bij de leerstukken natrekking, eigenlijke en oneigenlijke vermenging, zaaksvorming en vruchttrekking. Wij merken meteen op dat tussen deze rechtsfiguren eerder een gradueel dan een principieel verschil bestaat.[65]&lt;/p&gt;&#13;
&lt;h4&gt;4.2. Natrekking&lt;/h4&gt;&#13;
&lt;p&gt;Is sprake van natrekking indien een stuur of een motor in een tractor wordt geplaatst? Wat gebeurt er goederenrechtelijk indien een sprinkler wordt bevestigd op een sproei-installatie, een ploegschaar van een landbouwmachine vervangen wordt of wanneer een kooirol, pennenrol of pakkerwals op een landbouwmachine wordt geplaatst?&lt;/p&gt;&#13;
&lt;p&gt;Deze onderdelen zullen veelal eenvoudig te monteren en demonteren zijn, maar kunnen mogelijk toch op grond van de verkeersopvatting als deel van &amp;eacute;&amp;eacute;n zaak worden aangemerkt (art. 3:4 lid 1 BW). In het voorbeeld van de motor of het stuur zal duidelijk zijn dat deze zaken bestanddeel worden van de tractor op het moment dat ze erin geplaatst worden. Een tractor met stuur en motor zal als &amp;eacute;&amp;eacute;n zaak, de tractor, worden gezien. Een aanhanger achter een tractor zal daarentegen als een zelfstandige zaak worden beschouwd en dus geen bestanddeel zijn.&lt;/p&gt;&#13;
&lt;p&gt;Het criterium is de in het verkeer levende opvattingen: wordt in het maatschappelijk verkeer (al dan niet in specifieke kring) een samengestelde zaak als &amp;eacute;&amp;eacute;n zaak gezien of zijn het nog steeds losse onderdelen?&lt;span class="superscript"&gt; [66]&lt;/span&gt; De Hoge Raad heeft recentelijk nogmaals geoordeeld dat dit afhankelijk is van de omstandigheden van het geval. Een aard- of nagelvaste verbinding, ook wel &amp;lsquo;mechanische of organische verbondenheid&amp;rsquo; of &amp;lsquo;onverbrekelijke verbinding&amp;rsquo; genoemd, is daarvoor niet vereist.[67]&lt;/p&gt;&#13;
&lt;p&gt;Zoals in par. 3 al is besproken aan de hand van &amp;lsquo;onroerende natrekking&amp;rsquo; kan een zaak ook een bestanddeel zijn van een andere zaak, de hoofdzaak, indien de zaak zodanig met deze hoofdzaak is verbonden, dat zij daar niet van kan worden afgescheiden zonder beschadiging van betekenis aan een der zaken (art. 3:4 lid 2 BW). Hieronder valt ook de situatie waarin de zaken technisch gezien zonder of met geringe beschadiging losgemaakt kunnen worden, maar dit onevenredig hoge kosten meebrengt.[68]&lt;/p&gt;&#13;
&lt;p&gt;Indien geoordeeld wordt dat sprake is van &amp;eacute;&amp;eacute;n zaak, moet worden vastgesteld wie de eigenaar of eigenaars van deze zaak is/zijn. Deze uitkomst is van groot belang voor kredietgevers met zekerheidsrechten op de oorspronkelijke zaken. Gedacht kan worden aan een leverancier die maaidorserbanden op krediet levert aan de kredietnemer en hiervoor een eigendomsvoorbehoud heeft bedongen of aan de huisbank van de kredietnemer die een pandrecht heeft op de maaidorsers.[69]&lt;/p&gt;&#13;
&lt;p&gt;Om te bepalen wie eigenaar is van de maaidorsers met banden en wat er gebeurt met de zekerheidsrechten, dient een voorvraag te worden beantwoord: is de eenheidszaak gelijk te stellen met &amp;eacute;&amp;eacute;n van de oorspronkelijke zaken of is er sprake van een nieuwe zaak? In het eerstgenoemde geval is er sprake van een hoofdzaak en een zaak die bestanddeel van deze hoofdzaak is geworden.[70] De wet bepaalt dan dat de eigendom van het bestanddeel &lt;span class="italic"&gt;over&lt;/span&gt; &lt;span class="italic"&gt;gaat&lt;/span&gt; op de eigenaar van de hoofdzaak (art. 5:14 lid 1 BW). Het is echter zuiverder om te zeggen dat de eigendom van de hoofdzaak de bestanddelen omvat. De zaak die bestanddeel wordt, verliest haar zelfstandigheid en als gevolg wordt ook het eigendomsrecht op de zaak verloren.[71] De eigendom met betrekking tot de in omvang toegenomen hoofdzaak blijft voortbestaan.[72] In het voorbeeld zullen de banden bestanddeel worden van de maaidorser. De zekerheidsnemer heeft dus een eigendomsrecht op de maaidorser inclusief de banden. Het pandrecht van de bank rustte op de maaidorser. Dit pandrecht rust na de natrekking op maaidorser met banden. Het eigendomsvoorbehoud met betrekking tot de banden vervalt door natrekking.[73]&lt;/p&gt;&#13;
&lt;p&gt;Beslissend voor (het voortbestaan van) het pandrecht en het eigendomsvoorbehoud is dus welke zaak als hoofdzaak is aan te wijzen. De wet geeft twee criteria aan de hand waarvan kan worden bepaald welke zaak de hoofdzaak is (en of er &amp;uuml;berhaupt een hoofdzaak is aan te wijzen). Art. 5:14 lid 3 BW bepaalt dat als hoofdzaak moet worden aangemerkt, de zaak die de andere zaak in waarde aanmerkelijk overtreft of op grond van de verkeersopvatting als hoofdzaak moet worden beschouwd.[74]&lt;/p&gt;&#13;
&lt;p&gt;In het geval van de plaatsing van de motor in of de banden op de tractor, zal de tractor op grond van de verkeersopvatting (en waarschijnlijk ook het waardecriterium) als hoofdzaak worden aangemerkt. Ook indien er een zeer dure motor in een tractor wordt gezet, zal de tractor nog steeds de hoofdzaak zijn op grond van de verkeersopvatting, ook al wijst het waardecriterium de motor aan als hoofdzaak. De verkeersopvatting is in dat geval doorslaggevend.[75]&lt;/p&gt;&#13;
&lt;p&gt;In algemene voorwaarden van bedrijven die onderdelen voor landbouwmachines leveren, staan veelal clausules waarin is bepaald dat de koper/kredietnemer op eerste verzoek van de kredietgever/leverancier een pandrecht ten gunste van hem moet vestigen op de zaken waarin de geleverde onderdelen worden gemonteerd (de hoofdzaken). Zo bepalen de Metaalunievoorwaarden:&lt;/p&gt;&#13;
&lt;p&gt;&amp;lsquo;18.4. Als opdrachtnemer geen beroep kan doen op zijn eigendomsvoorbehoud omdat de geleverde zaken zijn vermengd, vervormd of nagetrokken, is opdrachtgever verplicht de nieuw gevormde zaken aan opdrachtnemer te verpanden.&amp;rsquo;&lt;/p&gt;&#13;
&lt;p&gt;Belangrijk is op te merken dat dit beding slechts de titel voor verpanding geeft. Er is ook nog een vestigingshandeling nodig, voordat daadwerkelijk een pandrecht tot stand komt.[76] Deze vestigingshandeling zou bij voorbaat &amp;ndash; bijvoorbeeld al bij de levering &amp;ndash; kunnen worden verricht, maar wij hebben de indruk dat dit in de praktijk zelden gebeurt.[77]&lt;/p&gt;&#13;
&lt;p&gt;Banken zullen vaak een pandrecht hebben op alle zaken van de kredietnemer, waaronder deze &amp;lsquo;hoofdzaken&amp;rsquo;. Dit kan leiden tot meerdere pandrechten op dezelfde zaken. In dat geval nemen de pandrechten rang naar het moment van vestiging: wie als eerste zijn pandrecht vestigt, komt als eerste in rang.[78] Omdat de bank vaak al krediet heeft verleend in het verleden aan de kredietnemer, en hiervoor pandrechten heeft verkregen, zullen zij eerder in tijd pandrechten op de zaken hebben verkregen en dus als eerste in rang komen.&lt;/p&gt;&#13;
&lt;p&gt;Het is mogelijk dat geen van de zaken als hoofdzaak valt aan te merken. De oorspronkelijke eigenaren verkrijgen dan een onverdeeld aandeel in de nieuwe zaak die is ontstaan door natrekking, evenredig aan de waarde van de oorspronkelijk aan hen toebehorende zaken. Het onderscheid tussen natrekking (en vermenging) aan de ene kant en zaaksvorming aan de andere kant is gelegen in de vormende arbeid die een substanti&amp;euml;le identiteitsverandering teweegbrengt.[79] Een in de literatuur veel gebruikt voorbeeld van &amp;lsquo;natrekking zonder hoofdzaak&amp;rsquo; is het aan elkaar lassen van twee buizen.[80] Dit is &amp;eacute;&amp;eacute;n zaak, zonder dat gezegd kan worden dat &amp;eacute;&amp;eacute;n van oorspronkelijke buizen de hoofdzaak is, en het is geen nieuwe zaak in de zin van art. 5:16 BW.[81]&lt;/p&gt;&#13;
&lt;p&gt;Door deze &amp;lsquo;vorm&amp;rsquo; van natrekking ontstaat mede-eigendom (art. 5:14 lid 2 BW). De oorspronkelijke zaken gaan als rechtsobject verloren en daarmee ook de eigendomsrechten (inclusief de voorbehouden eigendom) en beperkte rechten die hierop rusten. De wet kent een nieuw eigendomsrecht toe aan de oorspronkelijke eigenaren. Er wordt aangesloten bij de voormalige eigendomsverhoudingen. Dit betekent dat de leverancier wiens eigendom onder ontbindende voorwaarde (&amp;lsquo;het eigendomsvoorbehoud&amp;rsquo;) van de oorspronkelijke zaak vervalt, een aandeel in de nieuwe zaak verkrijgt onder dezelfde ontbindende voorwaarde. Indien op een van de oorspronkelijke zaken een pandrecht rustte, komt dit pandrecht te rusten op het aandeel in de nieuwe zaak.[82]&lt;/p&gt;&#13;
&lt;h4&gt;4.3. Eigenlijke vermenging&lt;/h4&gt;&#13;
&lt;p&gt;Eigenlijke vermenging doet zich voor bij gassen, vloeistoffen of vaste zaken die worden verhandeld naar maat, getal of gewicht.&lt;span class="superscript"&gt; [83]&lt;/span&gt; Of zoals Wichers het formuleert:&lt;/p&gt;&#13;
&lt;p&gt;&amp;lsquo;(&amp;hellip;) het [gaat] om zaken waar je in kunt &amp;lsquo;roeren&amp;rsquo;.&amp;rsquo;[84]&lt;/p&gt;&#13;
&lt;p&gt;Vermenging in de zin van art. 5:15 BW vindt plaats indien roerende zaken van verschillende eigenaren bij elkaar worden gebracht zodat er &amp;eacute;&amp;eacute;n zaak, &amp;eacute;&amp;eacute;n totale hoeveelheid, ontstaat.[85] Gedacht kan worden aan bij elkaar geraken van rogge, gerst, suikerbieten of mestkorrels. Het kan ook gaan om vloeistoffen, zoals vloeibare mest of gewasbeschermingsmiddelen.[86]&lt;/p&gt;&#13;
&lt;p&gt;De regels voor de eigendomstoewijzing bij natrekking zijn van toepassing op vermenging (art. 5:15 jo 5:14 BW). Dit betekent dat opnieuw moet worden gekeken of &amp;eacute;&amp;eacute;n van de oorspronkelijke zaken als hoofdzaak is aan te merken op grond van de verkeersopvatting of het waardecriterium (art. 5:14 lid 3 BW).[87]&lt;/p&gt;&#13;
&lt;p&gt;Indien hengstenzaad door een leverancier onder eigendomsvoorbehoud wordt geleverd en door de koper wordt verdund met een verdunningsmiddel, zal het zaad op grond van de verkeersopvatting als hoofdzaak worden aangemerkt. De leverancier is dan eigenaar onder ontbindende voorwaarde van het verdunde hengstenzaad.&lt;/p&gt;&#13;
&lt;p&gt;Hoe bepaal je echter een hoofdzaak als twee leveringen van aardappelen worden vermengd? De verkeersopvatting geeft in gevallen van vermenging van gelijksoortige zaken geen bruikbaar criterium.[88] Het andere criterium in art. 5:14 lid 3 BW, het waardecriterium, biedt wellicht uitkomst. Een zaak is op grond van dit criterium de hoofdzaak, indien deze zaak de andere zaak of zaken aanmerkelijk in waarde overtreft. Een aanmerkelijk waardeverschil dient volgens de Hoge Raad niet te snel aangenomen te worden, gezien de mogelijke rechtsgevolgen, namelijk het verlies van een goederenrechtelijk recht.[89] Zo zal een partij aardappelen van 10.000 mud van leverancier 1 die wordt gestort bij 1.000 mud reeds aanwezige aardappelen van de afnemer niet als hoofdzaak worden aangemerkt. De eigenaar van 1.000 mud aardappelen verkrijgt in ons rekenvoorbeeld een aandeel van 1/11e deel in &amp;eacute;&amp;eacute;n partij van in totaal 11.000 mud. Maar hoe zit het met 100 mud dat wordt vermengd met 10.000 mud? Het is onduidelijk hoe groot het waardeverschil moet zijn om te kunnen spreken van een &amp;lsquo;aanzienlijk verschil&amp;rsquo; dat het aanmerken van een hoofdzaak rechtvaardigt. De conclusie die wel kan worden getrokken is dat zeker niet snel sprake zal zijn van een hoofdzaak, indien het gaat om gelijksoortige zaken.&lt;/p&gt;&#13;
&lt;p&gt;Het is nuttig hierbij wat langer stil te staan, omdat de Hoge Raad recentelijk een belangrijke uitspraak heeft gedaan over de gevolgen van &amp;lsquo;vermenging zonder hoofdzaak&amp;rsquo; voor pandrechten die rustten op de oorspronkelijke zaken. Het betreft de zaak Zalco (of: Glencore/Nationale Borg-Maatschappij en Zeeland Seaports).&lt;/p&gt;&#13;
&lt;p&gt;In deze zaak deed zich het volgende voor. Op 13 december 2013 werd Zalco, een producent van aluminium, failliet verklaard. &lt;span class="unknown"&gt;Zalco had al haar huidige en toekomstige aluminium verpand aan Glencore, &amp;eacute;&amp;eacute;n van de grootste leveranciers van grondstoffen aan Zalco. Op het &lt;/span&gt;aluminium dat v&amp;oacute;&amp;oacute;r de faillietverklaring door Zalco was geproduceerd, rustte dus een pandrecht ten gunste van Glencore. Ten tijde van de faillietverklaring bevond zich verpand aluminium in de smeltovens. Tijdens het faillissement werd de aluminiumproductie nog een aantal dagen voortgezet. Hierdoor raakte (voor faillissement geproduceerd) verpand aluminium vermengd met nieuw geproduceerd, onverpand[90] aluminium.&lt;/p&gt;&#13;
&lt;p&gt;De Hoge Raad overweegt eerst dat in dit geval, waar twee hoeveelheden aluminium die eigendom zijn van dezelfde eigenaar, ook de regels van vermenging moeten worden toegepast (art. 5:15 jo 5:14 BW).[91] Dit lijkt tot gevolg te hebben dat het pandrecht op &amp;eacute;&amp;eacute;n van de oorspronkelijke hoeveelheden vervalt en dat Glencore met lege handen achter blijft. De Hoge Raad overweegt echter:&lt;/p&gt;&#13;
&lt;p&gt;&amp;lsquo;3.7.4. (&amp;hellip;)Voor het geval dat geen van de zaken als hoofdzaak kan worden aangewezen, bepaalt art. 5:14 lid 2 BW dat een nieuwe zaak ontstaat. Art. 5:15 BW brengt in verbinding met art. 5:14 BW in een zodanig geval mee dat van rechtswege een nieuw pandrecht [curs. SB &amp;amp; KG] ontstaat op een aandeel in de nieuwe zaak ten behoeve van degene die het pandrecht op de door vermenging tenietgegane zaak had gevestigd.&lt;/p&gt;&#13;
&lt;p&gt;(&amp;hellip;)&lt;/p&gt;&#13;
&lt;p&gt;3.7.6. Het hiervoor in 3.7.4 (tweede alinea) bedoelde pandrecht op het aandeel in de nieuwe zaak ontstaat, onder de eerder vermelde voorwaarden, van rechtswege. Dit is niet anders in geval van een faillissement van de eigenaar van die zaak. Meer in het bijzonder brengt het aan het faillissementsrecht ten grondslag liggende fixatiebeginsel niet iets anders mee, gelet op de omstandigheid dat de hier bedoelde rechtsverkrijging van rechtswege werkt.&amp;rsquo;[92]&lt;/p&gt;&#13;
&lt;p&gt;De Hoge Raad zegt dus tweemaal dat dit pandrecht op een onverdeeld aandeel van rechtswege ontstaat, en dus ook tijdens het faillissement van de pandgever. Er is sprake van een vervangende rechtsverkrijging op grond van art. 5:14 lid 2 BW. Over de precieze interpretatie hiervan wordt verschillend gedacht. De Hoge Raad zelf lijkt de begrippen &amp;lsquo;zaaksvervanging&amp;rsquo; en &amp;lsquo;substitutie&amp;rsquo; te willen vermijden. Volgens Verheul is er geen sprake van zaaksvervanging, maar:&lt;/p&gt;&#13;
&lt;p&gt;&amp;lsquo;(&amp;hellip;) van een analoge toepassing van de voor de toekenning van eigendomsrechten geschreven bepalingen op het pandrecht.&amp;rsquo;[93]&lt;/p&gt;&#13;
&lt;p&gt;Naar onze mening kan het geen kwaad om te spreken van zaaksvervanging.&lt;span class="superscript"&gt; [94]&lt;/span&gt; Verheul geeft zelf ook toe dat dit tot op zekere hoogte een definitiekwestie lijkt.[95] Waar het om draait, is dat bij een strikte toepassing van het wettelijk systeem het pandrecht zou zijn vervallen. Door het Zalco-arrest weten we nu dat het anders zit.&lt;/p&gt;&#13;
&lt;p&gt;Deze Zalco-uitspraak is natuurlijk ook van belang voor de agrarische (rechts)praktijk. Stel dat er 10.000 mud aardappelen van leverancier 1, 1.000 mud van leverancier 2 en 5.000 mud van de afnemer zelf in een opslag ligt. Op de 5.000 mud van de afnemer rust een pandrecht ten gunste van zijn huisbank. De leveranciers hebben beiden een eigendomsvoorbehoud bedongen met betrekking tot de geleverde aardappelen. Omdat er in dit geval geen hoofdzaak is aan te wijzen, gaan de oorspronkelijke zaken door vermenging ex art. 5:14 lid 2 BW als rechtsobject verloren en daarmee ook de eigendomsrechten die hierop rustten. De leveranciers van de aardappelen verliezen hun eigendomsvoorbehoud met betrekking tot de oorspronkelijke zaken. Ook een pandrecht op de 5.000 mud zal tenietgaan. Dit betekent echter niet dat de leveranciers en de bank met lege handen staan. De oorspronkelijke eigenaren, te weten leveranciers 1 en 2 en de afnemer, verkrijgen allemaal een aandeel in de nieuwe zaak die is ontstaan door vermenging, evenredig aan de waarde van de oorspronkelijk aan hen toebehorende zaken. Op deze wijze worden de eigendomsrechten op de oorspronkelijke zaken in feite gecontinueerd in de vorm van een aandeel in de nieuwe zaak. Omdat de leveranciers hun zaken onder eigendomsvoorbehoud hadden geleverd, en dus eigenaars onder ontbindende voorwaarde waren met betrekking tot de oorspronkelijke zaken, verkrijgen zij aandelen onder ontbindende voorwaarde. Op deze wijze wordt ook hun eigendomsrecht &amp;lsquo;voortgezet&amp;rsquo;. De bank verkrijgt een nieuw pandrecht op het aandeel van de afnemer in de zaak.&lt;/p&gt;&#13;
&lt;p&gt;Deze oplossing doet recht aan de posities van de leverancier en afnemer zoals overeengekomen. Daarnaast bevordert het de rechtszekerheid van bestaande rechten en bevordert het een soepel verloop van het handelsverkeer, omdat leveranciers hun positie behouden en de bank zijn zekerheid niet verliest door vermenging.&lt;/p&gt;&#13;
&lt;h4&gt;4.4. Oneigenlijke vermenging&lt;/h4&gt;&#13;
&lt;p&gt;Indien gelijksoortige zaken van verschillende eigenaren zodanig door elkaar raken dat niet meer is te onderscheiden van wie welke zaken afkomstig zijn, wordt gesproken van oneigenlijke vermenging. De verschillende zaken behouden wel hun zelfstandigheid, ze vormen niet samen &amp;eacute;&amp;eacute;n zaak, maar zijn niet meer individualiseerbaar.[96] Gedacht kan worden aan kistjes met appels of zakken met uien van verschillende eigenaren zonder merk- of andere onderscheidende tekens die bij elkaar staan opgeslagen. Oneigenlijke vermenging kan voorts spelen bij dezelfde type machines of nog niet gemonteerde machine-onderdelen. Indien er geen merkteken of nummer op staat waardoor de zaken van de ene eigenaar zich onderscheiden van die van de andere eigenaar, zijn de zaken niet individualiseerbaar. Een eigenaar kan niet meer aanwijzen welke specifieke zaken van hem zijn. In een juridische procedure betekent dit dat de bewijsvermoedens van art. 3:109 en 3:119 BW niet kunnen worden weerlegd: de houder wordt vermoed bezitter te zijn; de bezitter wordt vermoed rechthebbende te zijn.&lt;/p&gt;&#13;
&lt;p&gt;In de praktijk vormt de dreiging van oneigenlijke vermenging een gevaar voor onder meer de leverancier met een eigendomsvoorbehoud, indien de koper/kredietnemer na de levering failleert. Het eigendomsvoorbehoud zou dan moeten voorkomen dat de geleverde maar nog niet betaalde zaken in de failliete boedel vallen. Als de kredietnemer de zaken echter onder zich heeft en de leverancier niet kan aantonen op welke zaken exact zijn eigendomsrechten betrekking hebben, worden alle zaken geacht deel uit te maken van de boedel.[97] Ditzelfde gevaar dreigt voor een schuldeiser met een pandrecht op een deel van de zaken.&lt;/p&gt;&#13;
&lt;p&gt;Een praktische oplossing om oneigenlijke vermenging te voorkomen, is door elke geleverde zaak of elke levering afzonderlijk te bewaren, en dit goed te administreren.[98] Een illustratie hiervan is de uitspraak van de rechtbank Gelderland over de levering van biggen/varkens onder eigendomsvoorbehoud. Bij varkens kan zich oneigenlijke vermenging, in ieder geval in theorie, voordoen. Deze dieren hebben in tegenstelling tot runderen, schapen en geiten geen individueel levensnummer, maar slechts een UBN-nummer (uniek bedrijfsnummer).[99]&lt;/p&gt;&#13;
&lt;p&gt;In deze zaak leverde een leverancier meerdere partijen biggen/varkens aan een koper. De rechtbank lijkt er hierbij van uit te gaan dat de leverancier hierbij steeds een enkelvoudig eigendomsvoorbehoud bedingt. Slechts een deel van de geleverde partijen wordt betaald. In de stal van de koper staan nu varkens met hetzelfde UBN-nummer van twee verschillende eigenaren, namelijk van de leverancier en de koper. Indien deze varkens niet gescheiden worden gehouden of op andere wijze van elkaar zijn te onderscheiden, zijn de varkens van de leverancier en van de koper oneigenlijk vermengd.[100]&lt;/p&gt;&#13;
&lt;p&gt;De rechtbank concludeerde in dit geval dat de biggen/varkens van verschillende eigenaren kunnen worden onderscheiden:&lt;/p&gt;&#13;
&lt;p&gt;&amp;lsquo;2.7 (..) Dat kan immers worden afgeleid uit hun oormerken en het afgezonderde hok waarin ze staan, in combinatie met hun voor ingewijden kenbare groeistadium en leeftijd. Daarmee zijn die (deel)partijen dieren in beginsel steeds voldoende individueel aanwijsbaar als behorend bij een bepaald transportdocument en ook bij een bepaalde factuur, mits duidelijk is op welke individualiseerbare partij of partijen biggen/varkens die factuur betrekking heeft.&amp;rsquo;[101]&lt;/p&gt;&#13;
&lt;p&gt;In de praktijk spreken partijen ook af dat de geleverde zaken als herkenbaar van de verkoper/kredietgever moeten worden bewaard door de koper (en hij hiervoor een afdoende administratie moet bijhouden). Onder meer de algemene voorwaarden van de branchevereniging Plantum[102] en in de leveringsvoorwaarden van een leverancier van (onderdelen van) landbouwmachines bevat een dergelijk beding. In de laatstgenoemde voorwaarden de volgende bepaling opgenomen:&lt;/p&gt;&#13;
&lt;p&gt;&amp;lsquo;De wederpartij is gehouden de onder eigendomsvoorbehoud afgeleverde zaken met de nodige zorgvuldigheid en als herkenbaar eigendom van [X] te bewaren&amp;rsquo;.&lt;/p&gt;&#13;
&lt;p&gt;Deze contractuele verplichting is zonder meer terug te voeren op het leerstuk oneigenlijke vermenging. Als de afnemer de verplichting niet naleeft, helpt de bepaling echter niet. Als de zaken toch &amp;lsquo;door elkaar raken&amp;rsquo; en de afnemer gaat failliet, kan de leverancier geen zekerheidsrecht uitoefenen. De leverancier kan ook zelf praktische maatregelen nemen. Hij zou elke zaak of elke levering een uniek nummer kunnen geven, zodat achterhaald kan worden welke zaken hij specifiek geleverd heeft, op welk moment, en of de koopprijs van deze levering of zaak al is betaald.&lt;/p&gt;&#13;
&lt;p&gt;Een andere oplossing voor het mogelijke bewijsprobleem in het geval van &amp;eacute;&amp;eacute;n leverancier, is het bedingen van een kredieteigendomsvoorbehoud. De eigendom van de geleverde zaak wordt dan niet alleen voorbehouden totdat de koopprijsvordering van die zaak is voldaan, maar totdat alle geleverde en in de toekomst te leveren zaken zijn betaald. Ook indien de verkoper op een bepaald moment geen vordering op de koper heeft, kan het kredieteigendomsvoorbehoud blijven bestaan in het geval van een bestendige relatie waarin redelijkerwijs vorderingen te verwachten zijn.[103]&lt;/p&gt;&#13;
&lt;p&gt;Wij illustreren dit aan de hand van het volgende &amp;ndash; ten behoeve van de illustratie van de juridische problematiek simpel gehouden &amp;ndash; voorbeeld, dat is ge&amp;iuml;nspireerd door een kwestie die speelde in het faillissement van elektronicaconcern Megapool.&lt;/p&gt;&#13;
&lt;p&gt;Op 1 januari levert A 500 biggen onder eigendomsvoorbehoud levert met UBN-nummer XYZ aan koper B. Op 1 maart en op 1 mei worden nogmaals 500 biggen met hetzelfde UBN-nummer verkocht en geleverd door A aan B. In elke (koop)overeenkomst is een eigendomsvoorbehoud bedongen voor de geleverde en nog te leveren partijen biggen. Er is dus sprake van een kredieteigendomsvoorbehoud.[104] Indien de koper de koopprijs van de eerste levering voldoet, gaat de eigendom van deze 500 biggen &lt;span class="italic"&gt;niet&lt;/span&gt; over op de koper. De eigendom van de geleverde partij wordt namelijk niet alleen voorbehouden totdat de koopprijsvordering van die partij is voldaan, maar totdat alle geleverde en in de toekomst te leveren zaken zijn betaald. Alle 1.500 biggen blijven vooralsnog eigendom van de leverancier, totdat alle koopprijsvorderingen zijn voldaan. Stel dat er nog 1313 biggen in de stal van B staan als deze failliet wordt verklaard. A kan &amp;lsquo;zijn&amp;rsquo; 1313 biggen met succes opeisen, hetgeen een probleem zou zijn bij enkelvoudige eigendomsvoorbehouden.&lt;/p&gt;&#13;
&lt;p&gt;Indien een leverancier gebruik maakt van het kredieteigendomsvoorbehoud, is het van belang dit zo duidelijk mogelijk in de overeenkomst op te nemen, om discussies over de reikwijdte te voorkomen.[105] In een groot aantal algemene voorwaarden van leveranciers van vee die wij tegen zijn gekomen stond een beding in min of meer deze bewoordingen:&lt;/p&gt;&#13;
&lt;p&gt;&amp;lsquo;Na aflevering blijven de geleverde zaken eigendom van [leverancier] totdat Afnemer volledig heeft voldaan aan zijn verplichtingen jegens [leverancier] voortvloeiende uit alle tussen de Afnemer en [leverancier] gesloten overeenkomsten.&amp;rsquo;&lt;/p&gt;&#13;
&lt;p&gt;Uit dit beding volgt dat de geleverde zaken worden voorbehouden totdat de koopprijs van die levering, van andere leveringen en andere verplichtingen uit alle overeenkomsten zijn voldaan. Art. 3:92 lid 2 BW geeft de mogelijkheid om het eigendomsvoorbehoud uit te laten strekken tot andere vorderingen. Dit is echter wel beperkt tot de drie categorie&amp;euml;n vorderingen genoemd in art. 3:92 lid 2 BW. Voor zover het bedongen eigendomsvoorbehoud buiten deze categorie&amp;euml;n komt, dan is dat deel van het eigendomsvoorbehoud nietig.&lt;/p&gt;&#13;
&lt;p&gt;Is er sprake van oneigenlijke vermenging, dan is er een aannemelijke kans dat een leverancier, maar ook een pandhouder geen zekerheidsrechten op de zaken kan uitoefenen en dat hij dus als concurrente schuldeiser in het faillissement van de koper moet opkomen. In de literatuur is door verscheidene auteurs in twijfel getrokken of deze uitkomst te billijken valt. Er is gepleit voor een proportionele benadering en voor analogische toepassing van art. 5:15 jo 5:14 lid 2 BW, teneinde te voorkomen dat de bewijsnood van de leverancier tot een al te forse inbreuk op zijn eigendomsrechten leidt.[106] Tot op heden kan echter niet worden uitgesloten dat oneigenlijke vermenging zo rigide werkt als hiervoor beschreven.&lt;/p&gt;&#13;
&lt;h4&gt;4.5. Zaaksvorming en vruchttrekking&lt;/h4&gt;&#13;
&lt;p&gt;&lt;span class="unknown"&gt;De agrarische praktijk draait om productie, en dus is het niet vreemd dat de juridische leerstukken zaaksvorming en vruchttrekking van groot praktisch zijn. Telkens moet de vraag worden beantwoord: van wie zijn de geproduceerde zaken? Zoals inmiddels duidelijk is, is deze eigendomstoewijzing van cruciaal belang voor de bestaande en toekomstige zekerhedenposities. Voor ons als niet-deskundigen in productieprocessen en de natuurlijke ontwikkeling van flora en fauna is het &amp;ndash; dat zeggen we alvast vooraf &amp;ndash; moeilijk om scherpe conclusies te trekken. Als uitgangspunt heeft te gelden dat het recht sterk vergelijkbare gevallen op gelijke wijze moet behandelen. &lt;/span&gt;&lt;/p&gt;&#13;
&lt;p&gt;&lt;span class="unknown"&gt;Het is bepaald niet eenvoudig de onderlinge verhouding tussen vruchttrekking en zaaksvorming duidelijk weer te geven, ook al lijkt het onderscheid tussen deze twee wijzen van eigendomsverkrijging bij een eerste vluchtige kennisneming van de literatuur niet moeilijk te maken. Het maken van het onderscheid kan van belang zijn, omdat de eigendomstoewijzing verschillend is.&lt;/span&gt;&lt;/p&gt;&#13;
&lt;p&gt;&lt;span class="unknown"&gt;Door Snijders worden vruchten gedefinieerd als:&lt;/span&gt;&lt;/p&gt;&#13;
&lt;p&gt;&lt;span class="unknown"&gt;&amp;lsquo;de opbrengsten die goederen &lt;/span&gt;&lt;span class="underlined"&gt;met behoud van hun substantie genereren&lt;/span&gt;&lt;span class="unknown"&gt;.&amp;rsquo; [onderstreping SB &amp;amp; KG][107]&lt;/span&gt;&lt;/p&gt;&#13;
&lt;p&gt;&lt;span class="unknown"&gt;Hij noemt daarbij de klassieke voorbeelden: de appel van de boom en het kalf van de koe. Bartels &amp;amp; Van Mierlo maken een klein voorbehoud als het gaat om het lot van de vruchtgevende zaak. Zij schrijven:&lt;/span&gt;&lt;/p&gt;&#13;
&lt;p&gt;&lt;span class="unknown"&gt;&amp;lsquo;&lt;/span&gt;&lt;span class="underlined"&gt;Meestal &lt;/span&gt;&lt;span class="unknown"&gt;blijft de zaak die de vruchten voortbrengt bij het afscheiden van de vruchten behouden.&amp;rsquo; [onderstreping SB &amp;amp; KG][108]&lt;/span&gt;&lt;/p&gt;&#13;
&lt;p&gt;&lt;span class="unknown"&gt;Zij noemen als voorbeelden: het dier dat wordt geboren uit het moederdier, de vruchten van een vruchtboom, geoogste planten en delfstoffen. Deze vruchten worden door hun afscheiding zelfstandige roerende zaken. Degene die krachtens een genotsrecht gerechtigd is tot de vruchten, wordt er door de afscheiding eigenaar van. Denk aan de eigenaar, de vruchtgebruiker, de erfpachter, de pachter en de huurder (art. 5:1 lid 3 en 5:17 BW). &lt;/span&gt;&lt;/p&gt;&#13;
&lt;p&gt;&lt;span class="unknown"&gt;Met betrekking tot zaaksvorming wordt wel gezegd dat juist het verdwijnen van de oorspronkelijke zaak kenmerkend is. Zo schrijft Fesevur:&lt;/span&gt;&lt;/p&gt;&#13;
&lt;p&gt;&lt;span class="unknown"&gt;&amp;lsquo;Gezegd moet kunnen worden dat naar verkeersopvatting &lt;/span&gt;&lt;span class="underlined"&gt;de oorspronkelijke zaak of zaken als zodanig niet meer bestaan&lt;/span&gt;&lt;span class="unknown"&gt;, en het eruit gevormde ten opzichte van het oorspronkelijke materiaal iets wezenlijk anders is.&amp;rsquo; [onderstreping SB &amp;amp; KG][109]&lt;/span&gt;&lt;/p&gt;&#13;
&lt;p&gt;&lt;span class="unknown"&gt;Uit het voorgaande zou de conclusie kunnen worden getrokken, dat de verhouding duidelijk is. Als het vruchtgevende object blijft bestaan, dan is sprake van vruchttrekking. Gaat het basismateriaal teniet, gaat het op in de nieuwe zaak, dan moet van zaaksvorming worden gesproken.&lt;/span&gt;&lt;/p&gt;&#13;
&lt;p&gt;&lt;span class="unknown"&gt;Koeienmelk, hengstenzaad, geplukte paprika&amp;rsquo;s, tomaten en druiven zijn dan &lt;/span&gt;&lt;span class="italic"&gt;steeds&lt;/span&gt;&lt;span class="unknown"&gt; vruchten die toekomen aan de genotsgerechtigde van de vruchtgevende zaak. Dat het zo eenvoudig niet is, blijkt echter uit het arrest Hollander&amp;rsquo;s kuikenbroederij.[110] In deze zaak waren onder eigendomsvoorbehoud geleverde eieren kunstmatig uitgebroed door een kuikenbroederij. Het bedrijf ging failliet en de vraag was: van wie zijn de kuikens? De Hoge Raad gaat eerst in op de vraag of een kuiken ten opzichte van een ei een nieuwe zaak is. Dat blijkt het geval te zijn:&lt;/span&gt;&lt;/p&gt;&#13;
&lt;p&gt;&lt;span class="unknown"&gt;&amp;lsquo;omdat een kuiken door het ei te verlaten een zodanige gedaanteverwisseling ondergaat dat een zaak ontstaat die naar verkeersopvattingen een eigen, van die van de oorspronkelijke zaak te onderscheiden identiteit heeft.&amp;rsquo; (rov. 3.4.1)&lt;/span&gt;&lt;/p&gt;&#13;
&lt;p&gt;&lt;span class="unknown"&gt;De eigendomstoewijzing van deze nieuwe zaak vindt vervolgens plaats op grond van zaaksvorming (art. 5:16 BW). De Hoge Raad doet dat omdat het bedrijfsmatige productieproces als zaaksvormende arbeid wordt aangemerkt: &lt;/span&gt;&lt;/p&gt;&#13;
&lt;p&gt;&lt;span class="unknown"&gt;&amp;lsquo;Voor de ontwikkeling van de zich daarin [de broedeieren, toev. SB &amp;amp; KG] bevindende embryo&amp;rsquo;s tot kuikens was een broedproces nodig. Door de aflevering van de eieren heeft Euribrid Hollander&amp;rsquo;s Kuikenbroederij in staat gesteld de eieren bedrijfsmatig, in een gemechaniseerd proces, te doen uitbroeden. Het Hof heeft kennelijk aangenomen dat de behandeling van de eieren door Hollander&amp;rsquo;s Kuikenbroederij als een vorming voor zichzelf van nieuwe zaken, te weten de kuikens, moet worden aangemerkt (&amp;hellip;). Dit oordeel geeft geen blijkt van een onjuiste rechtsopvatting.&amp;rsquo;&lt;/span&gt;&lt;/p&gt;&#13;
&lt;p&gt;&lt;span class="unknown"&gt;De Hoge Raad vindt de eigendomstoewijzing aan Hollander&amp;rsquo;s ook niet onbegrijpelijk omdat:&lt;/span&gt;&lt;/p&gt;&#13;
&lt;p&gt;&lt;span class="unknown"&gt;&amp;lsquo;voor het kunstmatig uitbroeden van eieren gedurende een periode van omstreeks drie weken een reeks van handelingen is vereist, te weten &amp;ndash; onder meer &amp;ndash; door de eieren in een of meer broedinstallaties te plaatsen, en daarin het broedproces na te bootsen door de eieren regelmatig van positie te veranderen en voorts door zorgvuldig de juiste temperatuur en vochtigheidsgraad in de broedinstallaties te bewaren.&amp;rsquo; (rov. 3.4.3)&lt;/span&gt;&lt;/p&gt;&#13;
&lt;p&gt;&lt;span class="unknown"&gt;Kortom, de logische volgorde kip-ei-kuiken is geen proces van vruchttrekking meer maar van zaaksvorming, omdat er genoeg energie is gestoken in het &amp;lsquo;opkweken&amp;rsquo; van het ei tot kuiken.[111] Er is sprake van een nieuwe zaak, &lt;/span&gt;zijnde een zaak die door menselijke arbeid een nieuwe identiteit heeft verkregen, volgens de Hoge Raad&lt;span class="unknown"&gt;.[112] Dit moet worden beoordeeld aan &lt;/span&gt;de hand van de verkeersopvattingen.[113] Dit zal &amp;ndash; we vallen in herhaling - van geval tot geval moeten worden beoordeeld.&lt;/p&gt;&#13;
&lt;p&gt;&lt;span class="unknown"&gt;In de literatuur wordt dan ook aangegeven dat er ergens een soms moeilijk te markeren omslagpunt is &amp;ndash; vast te stellen aan de hand van de verkeersopvatting &amp;ndash; tussen vruchttrekking en zaaksvorming.[114] Dit wordt bevestigd door het feit dat Advocaat-Generaal Hartkamp in zijn Conclusie voor het arrest Hollander&amp;rsquo;s kuikenbroederij uitgaat van eigendomstoewijzing op grond van de regels van vruchttrekking.[115] &lt;/span&gt;&lt;/p&gt;&#13;
&lt;p&gt;&lt;span class="unknown"&gt;Naar aanleiding van dit arrest kan de vraag worden gesteld of het zorgvuldig opkweken van tomatenplanten, ge&amp;euml;nte compost tot champignons, witlofpennen tot witlof aan te merken valt als een zaaksvormingsproces, zodat de &amp;lsquo;vruchten&amp;rsquo; op grond van zaaksvorming toekomen aan degene die de zaken opkweekte, en niet aan de genotsgerechtigde tot de vruchtgevende zaak. Twee benaderingen zijn bepleitbaar. Men zou kunnen vasthouden aan een meer natuurwetenschappelijke benadering, waarbij ook als belangrijk gezichtspunt wordt betrokken of de vruchtgevende zaak blijft bestaan of tenietgaat. Verdedigbaar is ook dat noodzakelijk is het productieproces te betrekken bij de beantwoording van de vraag of naar verkeersopvatting sprake is van vruchttrekking of van zaaksvorming. Dit lijkt aan te sluiten bij de rechtspraak van de Hoge Raad.&lt;/span&gt;&lt;span class="superscript"&gt; [116]&lt;/span&gt;&lt;span class="unknown"&gt; Wordt gekozen voor deze insteek, dan is niet meer zeker dat geoogste appels, graan en tomaten[117] vruchten zijn of door zaaksvorming gevormde nieuwe zaken.&lt;/span&gt;&lt;/p&gt;&#13;
&lt;p&gt;&lt;span class="unknown"&gt;Deze puzzel krijgen we in het kader van dit preadvies niet gelegd. We geven ter illustratie van de problematiek nog wel enkele voorbeelden van twijfelgevallen.&lt;/span&gt; Wie in het najaar een tulpenbol in de grond steekt, ziet waarschijnlijk die tulp in het voorjaar opkomen. Wij denken dat verdedigbaar is dat dit geen nieuwe zaak is: de tulpenbol is al de tulp. Gebeurt er echter meer, dan kan men tot de conclusie komen dat er wel een nieuwe zaak ontstaat. Duidelijk is het geval dat de zaden uit een bloem of plant elders worden uitgezaaid, of dat vermenigvuldiging plaatsvindt door verstekking. In die gevallen ontstaan wel nieuwe bloemen of planten.&lt;/p&gt;&#13;
&lt;p&gt;Moeilijke vragen spelen bijvoorbeeld ook bij het opkweken van champignons uit ge&amp;euml;nte compost en het telen van witlof uit witlofpennen (ook wel wortels genoemd). De vraag is hier of sprake is van een nieuwe zaak of dat de champignons en witlof al in de oorspronkelijke zaken verscholen liggen en dat dus pas bij het plukken of snijden een nieuwe zaak ontstaat, door afscheiding dus.&lt;/p&gt;&#13;
&lt;p&gt;In de algemene voorwaarden voor de teelt en verkoop van witlofwortelen is het volgende eigendomsvoorbehoudbeding opgenomen:&lt;/p&gt;&#13;
&lt;p&gt;&amp;lsquo;9.4 Tot zekerheid van de juiste nakoming van de betalingsverplichting behoudt teler zich het eigendom van de geleverde pennen voor totdat door de trekker volledige betaling heeft plaatsgevonden. Trekker is, zolang hij niet aan zijn betalingsverplichting heeft voldaan, niet gerechtigd de geleverde pennen aan een derde in eigendom over te dragen of op de pennen een stil pandrecht te vestigen noch de pennen op te zetten voor de trek van witlof.&amp;rsquo;[118]&lt;/p&gt;&#13;
&lt;p&gt;Deze bepaling lijkt uit te gaan van de gedachte dat onzeker is of de pennen een nieuwe zaak (gaan) vormen voordat de witlof wordt gesneden. Het derde lid van art. 5:16 lid 3 BW geeft geen uitsluitsel. Het gaat erom of de witlof naar verkeersopvatting een nieuwe zaak is ten opzichte van de pennen. Is de witlof naar de opvattingen in de branche een andere zaak die zich onderscheid van de oorspronkelijke zaak? Wij hebben hierop geen finaal antwoord. We kunnen wel zeggen dat alleen het feit dat de zaak er anders uitziet onvoldoende is.[119]&lt;/p&gt;&#13;
&lt;p&gt;&lt;span class="unknown"&gt;Een kweekproces waarvan door een arrest van de Hoge Raad duidelijk is dat er een nieuwe zaak ontstaat, is het scheuren van orchidee&amp;euml;n. Van Spronssen leverde orchideeplanten aan Pothoff onder eigendomsvoorbehoud. Pothoff scheurde elke orchideeplant in twee delen, die elk afzonderlijk werden opgezet. Vervolgens ging Pothoff failliet en wilde Spronssen de planten terug. De bank die krediet had verstrekt aan Pothoff beriep zich echter op (naar huidig recht vertaald) haar pandrecht op de planten. De Hoge Raad overwoog dat het hier nieuwe zaken betrof. De motivering van het hof gaf hierbij geen blijk van een onjuiste rechtsopvatting volgens de Hoge Raad. Dit oordeel hield in:&lt;/span&gt;&lt;/p&gt;&#13;
&lt;p&gt;&amp;lsquo;(&amp;hellip;) nu dit scheuren een onomkeerbare bewerking is waardoor telkens uit de oude plant twee nieuwe planten worden gevormd die elk een eigen leven gaan leiden, twee zaken ontstaan die naar verkeersopvattingen elk een eigen, van die van de oorspronkelijke zaak te onderscheiden identiteit hebben.&amp;rsquo;[120]&lt;/p&gt;&#13;
&lt;p&gt;Ook als we kijken naar voorbeelden over dieren, is de grens tussen vruchttrekking en zaaksvorming niet steeds gemakkelijk te trekken. Hoe zit het bijvoorbeeld met biggen die uitgroeien tot (slachtrijpe) varkens, of kalveren die uitgroeien tot koeien? Zijn de &amp;lsquo;volwassen dieren&amp;rsquo; nieuwe zaken? In een zaak voor de rechtbank Gelderland stelde de eiser zich op het standpunt dat het eigendomsvoorbehoud op de biggen is vervallen omdat door het samenvoegen van biggen met voer en water, slachtrijpe varkens zijn ontstaan.[121] De rechtbank Gelderland stelt voorop dat:&lt;/p&gt;&#13;
&lt;p&gt;&amp;lsquo;totdat het varken is geslacht, [het] niet gaat om stoffelijke voorwerpen, noch om gewassen of vruchten, maar om levende wezens waaraan door de mens in het algemeen een zekere individuele intelligentie en eigen gevoelens worden toegedicht. Daarbij geldt dat een big geen ei is en een varken geen kuiken, zodat voor het antwoord op de onderhavige rechtsvragen niet zonder meer aansluiting kan worden gezocht bij het arrest van de Hoge Raad (&amp;hellip;) Hollander&amp;rsquo;s Kuikenbroederij/Raiffeisenbank (&amp;hellip;). Anderzijds zijn een big en een varken ook weer niet gelijk te stellen met een veulen en een volwassen paard, die veelal zijn te boek gesteld en een eigen naam en/of stamboom hebben en die in elk geval naar verkeersopvattingen een en hetzelfde dier blijven, ook als dat veulen uitgroeit tot een kostbaar renpaard. Biggen en varkens uit dezelfde worp zijn doorgaans, in elk geval voor buitenstaanders, niet of nauwelijks van elkaar te onderscheiden&amp;rsquo;.[122]&lt;/p&gt;&#13;
&lt;p&gt;De rechtbank oordeelde in deze zaak dat de varkens geen nieuwe zaken zijn op grond van de verkeersopvatting. Hoe zit het dan met het zaad van een stier of een hengst, dat op een &amp;lsquo;kunstmatige wijze&amp;rsquo; wordt verkregen en vervolgens wordt verhandeld? Het zaad is een zaak, maar is dit nu te zien als een natuurlijke vrucht van het dier of een product van een bedrijfsmatig proces? Er is in ieder geval wel sprake van een nieuwe zaak indien de varkens, koeien of andere dieren geslacht worden. Een karbonade is bijvoorbeeld een nieuwe zaak ten opzichte van een varken.&lt;/p&gt;&#13;
&lt;p&gt;&lt;span class="unknown"&gt;We stappen nu over naar gevallen waarin wel duidelijk is dat door zaaksvorming nieuwe zaken zijn ontstaan. Aan de orde is dan de vraag van wie die nieuwe zaken zijn. Zaaksvorming is een bedreiging voor de rechtspositie van een leverancier die een eigendomsvoorbehoud bedingt (of zich een stil pandrecht voorbehoud). De kans is uiterst re&amp;euml;el dat de huisbank van de producent/zaaksvormer een eerste stil pandrecht op de &lt;/span&gt;&lt;span class="italic"&gt;nieuw&lt;/span&gt;&lt;span class="unknown"&gt; gevormde zaken verkrijgt, omdat hij als eerste bij voorbaat een zekerheidsrecht vestigde, namelijk toen hij bij de aanvang van het bedrijf het benodigde startkapitaal aan de ondernemer ter beschikking stelde.[123]&lt;/span&gt;&lt;/p&gt;&#13;
&lt;p&gt;&lt;span class="unknown"&gt;Mestkorrel BV verwerkt dierlijke mest tot hoogwaardige mestkorrels door de mest te bewerken en hieraan andere zaken toe te voegen. De hoogwaardige mestkorrels zijn juridisch gezien nieuwe zaken. Kippen- of koeienpoep is iets anders dan hoogwaardige mestkorrels. In beginsel zal degene die de mestkorrels maakt eigenaar worden van de nieuwe zaken, ofwel omdat hij eigenaar is van alle gebruikte grondstoffen (art. 5:16 lid 1) ofwel omdat hij de korrels voor zichzelf heeft gevormd (art. 5:16 lid 2). Dit laatste geldt ook in het geval dat de producent gebruik heeft gemaakt van zaken die door anderen zijn aangeleverd. Voor het zekerhedenrecht heeft dit tot gevolg dat de korrels onder het pandrecht van de huisbank van Mestkorrel BV vallen. Dit betekent ook dat eventuele leveranciers van de grondstoffen hun eigendomsvoorbehoud kwijt zijn. Aannemelijk is dat de huisbank van de producent een pandrecht op de mestkorrels heeft verkregen. &lt;/span&gt;&lt;/p&gt;&#13;
&lt;p&gt;Indien het om een situatie gaat waarin een producent voor zichzelf vormt uit zaken die allemaal zijn eigendom zijn, wordt de producent eigenaar van de nieuwe zaak op grond van art. 5:16 lid 1 BW. De toekenning van de eigendom van de nieuwe zaak wordt gebaseerd op de eigendom van de oorspronkelijke zaken. Er wordt aangeknoopt bij de oorspronkelijke eigendomsverhoudingen. Het is evenals bij de eigendomstoewijzing op grond van art. (5:15 jo) 5:14 lid 2 BW een &amp;lsquo;continuering&amp;rsquo; van de oorspronkelijke eigendom.&lt;span class="superscript"&gt; [124]&lt;/span&gt; Het is verdedigbaar om bij art. 5:16 lid 1 BW ook de regel uit het Zalco-arrest toe te passen: een beperkt recht dat rustte op de oorspronkelijke zaak, komt te rusten op een aandeel in de nieuwe zaak.[125]&lt;/p&gt;&#13;
&lt;p&gt;Complex wordt het indien twee partijen stellen eigenaar te zijn van de nieuw gevormde zaken op grond van art. 5:16 lid 2 BW. Deze situatie deed zich voor in een uitspraak van de rechtbank Zwolle-Lelystad.&lt;span class="superscript"&gt; [126]&lt;/span&gt; Vooropgesteld moet worden dat partijen het erover eens waren dat sprake was van zaaksvorming.&lt;/p&gt;&#13;
&lt;p&gt;In deze zaak kweekte paprikakweker A paprikaplanten in opdracht van opdrachtgever B. De paprikazaden waren gekocht door B bij zadenleverancier C onder eigendomsvoorbehoud, en (af)geleverd aan A. Partijen spraken af dat de planten door A aan B worden (af)geleverd. A heeft hierbij een eigendomsvoorbehoud bedongen. Tijdens het kweekproces heeft een teeltvoorlichter/teeltbegeleider in opdracht van B een aantal maal een bezoek gebracht aan A om te bezien of de planten goed groeiden. De door C geleverde zaden zijn gefactureerd aan B, en deels voldaan. De opgekweekte planten zijn geleverd aan B. Vervolgens is B failliet verklaard en zijn de schulden aan A niet voldaan. A stelt eigenaar te zijn van de paprikaplanten op grond van art. 5:16 lid 2 BW. De curator van B stelt daarentegen dat B eigenaar is geworden door zaaksvorming van de planten op grond van art. 5:16 lid 2 BW.&lt;/p&gt;&#13;
&lt;p&gt;De rechtbank past voor dit conflict tussen de &amp;lsquo;vormer&amp;rsquo; en &amp;lsquo;doen vormer&amp;rsquo; de aanwijzingen uit het arrest Breda/Antonius, die zien op industri&amp;euml;le fabricage, toe:&lt;/p&gt;&#13;
&lt;p&gt;&amp;lsquo;4.2 Het antwoord op die vraag hangt af van hetgeen in het licht van de daarop betrekking hebbende verkeersopvattingen uit de rechtsverhouding tussen partijen voortvloeit, ongeacht welke benaming partijen of &amp;eacute;&amp;eacute;n van hen daaraan heeft gegeven. Bij industri&amp;euml;le fabricage komt het daarbij aan op de vraag wie beslissende invloed had op de wijze van productie en de definitieve vorm van het product en wie in het kader van die rechtsverhouding het risico droeg ter zake van verliezen wegens tegenvallende bruikbaarheid, verhandelbaarheid of winstgevendheid van het product (HR 5 oktober 1990, NJ 1992, 226, Breda/St. Antonius). Voormelde aanknopingspunten acht de rechtbank ook voor het onderhavige geval, waarin geen sprake is van industri&amp;euml;le fabricage maar van het opkweken van planten uit zaden, maatgevend.&amp;rsquo;&lt;/p&gt;&#13;
&lt;p&gt;Vervolgens past de rechtbank deze aanwijzingen toe in de onderhavige casus:&lt;/p&gt;&#13;
&lt;p&gt;&amp;lsquo;4.3. (&amp;hellip;) Hiervan uitgaande moet worden aangenomen dat [A] voor een vaste prijs en op basis van een met [B] nauwkeurig afgestemd en door [teeltvoorlichter/teeltbegeleider] gecontroleerd kweekproces, paprikaplanten uit door [B] ter beschikking gestelde zaden in opdracht en voor rekening van [B] heeft opgekweekt.&lt;/p&gt;&#13;
&lt;p&gt;(&amp;hellip;)&lt;/p&gt;&#13;
&lt;p&gt;4.4. Op grond van al de hiervoor omschreven omstandigheden oordeelt de rechtbank dat naar verkeersopvattingen sprake is van een geval waarin paprikakwekerij [B] door middel van plantenkwekerij [A] paprikaplanten voor zichzelf heeft doen vormen. Hieruit volgt dat in dit geval artikel 5:16 lid 2 BW van toepassing is en [B] eigenaar van de planten (en de daarvan afgescheiden paprika's) is geworden. Nu [A] derhalve geen eigenaar van de planten is geworden kon zij zich niet de eigendom van die planten voorbehouden jegens [B].&amp;rsquo;&lt;/p&gt;&#13;
&lt;p&gt;In dit geval wezen de aanwijzingen uit het arrest Breda/Antonius allemaal in de richting van de opdrachtgever B. Vaak zal dit echter niet het geval zijn. Wie is er bijvoorbeeld eigenaar van een landbouwmachine die wordt geproduceerd uit zaken van de opdrachtnemer, terwijl de opdrachtgever alle specificaties voor het product geeft en alvast een deel van de prijs voor de opdracht voldoet? Wie zou eigenaar zijn van de paprikaplanten indien de opdrachtnemer de zaden zelf inkocht en er geen teeltbegeleider was ingeschakeld? Wie zou er eigenaar worden van door een slachterij geslachte varkens die zijn geleverd door een varkensboer onder eigendomsvoorbehoud?&lt;/p&gt;&#13;
&lt;p&gt;Door leveranciers/opdrachtgevers wordt in de praktijk wel gebruik maakt van een verlenging van het eigendomsvoorbehoud tot nieuw gevormde zaken. Een voorbeeld van een dergelijke afspraak is te vinden in artikel 7 van de Algemene Verkoopvoorwaarden van Vee&amp;amp;Logistiek Nederland:&lt;/p&gt;&#13;
&lt;p&gt;&amp;lsquo;7.2 Na aflevering blijven de geleverde dieren die zijn bestemd voor de slacht, ook als zij reeds zijn verwerkt tot helften van karkassen, eigendom van Veehandelaar of Opdrachtgever totdat Afnemer volledig heeft voldaan aan zijn verplichtingen jegens Veehandelaar of Opdrachtgever voortvloeiende uit alle tussen de Afnemer en Veehandelaar of Opdrachtgever gesloten overeenkomsten.&amp;rsquo;&lt;/p&gt;&#13;
&lt;p&gt;Een voorbeeld uit de kwekerijwereld:&lt;/p&gt;&#13;
&lt;p&gt;&amp;lsquo;2. Alle geleverde en nog te leveren producten en daaruit ontstane producten, ongeacht in welke staat van het teeltproces, blijven uitsluitend eigendom van de verkoper, totdat alle vorderingen die de verkoper op de koper heeft of zal verkrijgen, waaronder in ieder geval de vorderingen genoemd in art. 3:92 lid 2 BW, volledig zijn betaald.&amp;rsquo;[127]&lt;/p&gt;&#13;
&lt;p&gt;Naar onze mening is naar Nederlands recht niet mogelijk om het eigendomsvoorbehoud uit te breiden tot nieuw gevormde zaken (art. 3:92 lid 2 BW). Aangehaalde bedingen zijn dus goederenrechtelijk &amp;lsquo;unwirksam&amp;rsquo;.&lt;/p&gt;&#13;
&lt;p&gt;Een variant van deze oplossing die in de literatuur wordt verdedigd, is de &lt;span class="italic"&gt;Verarbeitungsklausel&lt;/span&gt;.[128] Een mooi voorbeeld is de volgende clausule:&lt;/p&gt;&#13;
&lt;p&gt;&amp;lsquo;Indien afnemer (mede) uit door leverancier geleverde zaken een nieuwe zaak vormt, vormt afnemer die zaak slechts voor leverancier en houdt afnemer de nieuw gevormde zaak voor leverancier totdat afnemer alle uit hoofde van de overeenkomst verschuldigde bedragen heeft voldaan; leverancier heeft in dat geval tot het moment van volledige voldoening door afnemer alle rechten als eigenaar van de nieuw gevormde zaak.&amp;rsquo;&lt;/p&gt;&#13;
&lt;p&gt;De inspiratie voor dit verlengde eigendomsvoorbehoud is de &lt;span class="italic"&gt;Verarbeitungsklausel&lt;/span&gt; uit het Duitse recht. Deze clausule houdt in dat partijen effectief kunnen afspreken dat de nieuwe zaken worden gevormd voor de leverancier. De leverancier is de &amp;lsquo;doen vormer&amp;rsquo; in de zin van art. 5:16 lid 2 BW. De leverancier wordt direct eigenaar van de nieuw gevormde zaken. Over de geldigheid van deze afspraak wordt in de literatuur verschillend gedacht.[129] De heersende leer is dat ook deze afspraak geen goederenrechtelijk effect heeft.[130]&lt;/p&gt;&#13;
&lt;p&gt;Wat in ieder geval mogelijk is, is dat de kredietgever een pandrecht bij voorbaat bedingt op de nieuw gevormde zaken, voor het geval de eigendom toekomt aan de kredietnemer. Deze afspraak is in een groot aantal algemene voorwaarden opgenomen. Een voorbeeld:&lt;/p&gt;&#13;
&lt;p&gt;&amp;lsquo;18.4. Als opdrachtnemer geen beroep kan doen op zijn eigendomsvoorbehoud omdat de geleverde zaken zijn vermengd, vervormd of nagetrokken, is opdrachtgever verplicht de nieuw gevormde zaken aan opdrachtnemer te verpanden.&amp;rsquo;[131]&lt;/p&gt;&#13;
&lt;p&gt;Ten tweede kan een pandrecht ten gunste van de leverancier gevestigd worden op de vorderingen die de koper zal verkrijgen op zijn afnemers:&lt;/p&gt;&#13;
&lt;p&gt;&amp;lsquo;7.3 Afnemer is verplicht op eerste verzoek van Veehandelaar mee te werken aan de vestiging van een pandrecht op de vorderingen die Afnemer uit hoofde van doorlevering van dieren op diens afnemers verkrijgt of zal verkrijgen.&amp;rsquo;[132]&lt;/p&gt;&#13;
&lt;p&gt;Indien de schuldeiser een leverancier is, kan hij er tot slot voor kiezen om de zaken pas te leveren, zodra de facturen worden betaald. Eventueel met een beroep op een retentierecht of algemeen opschortingsrecht.&lt;/p&gt;&#13;
&lt;h3&gt;5. Andere goederen: IE-rechten en vergunningen&lt;/h3&gt;&#13;
&lt;h4&gt;5.1. Algemeen&lt;/h4&gt;&#13;
&lt;p&gt;Ook andere voor de agrarische sector relevante objecten kunnen voorwerp zijn van zekerheidsrechten. Men kan hierbij denken aan IE-rechten en vergunningen. Deze rechten zijn vermogensrechten in de zin van art. 3:6 BW. Ze kunnen voorwerp zijn van een pandrecht. Omdat deze rechten onder &amp;lsquo;andere goederen&amp;rsquo; in art. 3:83 lid 3 BW vallen, dient de wet daarvoor wel te bepalen dat de goederen overdraagbaar zijn. In het kader van dit preadvies staan we slechts kort stil bij deze categorie.&lt;/p&gt;&#13;
&lt;h4&gt;5.2. Kwekersrecht&lt;/h4&gt;&#13;
&lt;p&gt;Een kwekersrecht wordt verleend voor een nieuw plantenras (art. 49 Zaaizaad- en Plantgoedwet, hierna: ZPW).[133] De houder van het kwekersrecht op een ras heeft het exclusieve recht om teeltmateriaal van dat ras voort te brengen, te vermeerderen, in- en uit te voeren, op voorraad te hebben en te verhandelen (art. 57 lid 1 ZPW). De Raad voor Plantenrassen kent het kwekersrecht toe aan een kweker (art. 55 en 56 ZPW). Het recht komt tot stand door inschrijving van het ras in het Nederlandse rassenregister met een aantekening van de verlening van het kwekersrecht. De wet bepaalt uitdrukkelijk dat het kwekersrecht en een aanspraak op verlening van kwekersrecht vatbaar zijn overdracht of andere overgang (art. 65 ZPW).[134] Aan de vereiste wettelijke grondslag voor overdracht in art. 3:83 lid 3 BW is dus voldaan.&lt;/p&gt;&#13;
&lt;p&gt;Voor de overdracht van het kwekersrecht of het vestigen van een pandrecht hierop, gelden enkele bijzondere regels. De levering of vestiging geschiedt bij een akte (art. 65 lid 2 en 67 lid 1 ZPW). De overdracht en de verpanding hebben echter pas werking tegenover derden, indien de akte in het rassenregister is ingeschreven (art. 65 lid 4 en 67 lid 1 ZPW).[135]&lt;/p&gt;&#13;
&lt;p&gt;Indien op een kwekersrecht een pandrecht is gevestigd, kan de kredietgever dit recht executeren indien de kredietnemer in verzuim is. De pandhouder heeft het recht van parate executie.[136] De executie vindt plaats overeenkomstig de regels over executie van het hypotheekrecht (art. 69 ZPW). Het kwekersrecht wordt openbaar verkocht ten overstaan van een bevoegde notaris. Het recht van parate executie kan ook worden uitgeoefend door de pandhouder tijdens het faillissement van de kredietnemer. Hij is separatist.[137] Complex wordt het als de pandhouder zijn pandrecht niet heeft ingeschreven in het rassenregister. Hij kan zijn pandrecht dan niet inroepen tegen de curator en is dus geen separatist. Wel behoudt hij zijn voorrang op de opbrengst van de verkoop van het kwekersrecht.[138] Hij deelt mee in de omslag van de faillissementskosten.&lt;/p&gt;&#13;
&lt;h4&gt;5.3. Fosfaatrechten, broeikasgasemissierechten en hernieuwbare brandstofeenheden&lt;/h4&gt;&#13;
&lt;p&gt;Vergunningen zijn ook vermogensrechten in de zin van art. 3:6 BW.[139] Zij vallen onder art. 3:83 lid 3 BW. Zij zijn dus slechts overdraagbaar indien de wet dit bepaalt. Onduidelijk is of voor overdraagbaarheid in de zin van 3:83 lid 3 BW een expliciete wettelijke grondslag is vereist.[140] Indien de rechten overdraagbaar zijn, is het in beginsel ook mogelijk om er een pandrecht op te vestigen (art. 3:228 BW).&lt;/p&gt;&#13;
&lt;p&gt;Op 1 januari 2017 wordt het fosfaatrechtenstelsel ingevoerd.[141] Hiermee wordt de fosfaatproductie van de Nederlandse melkveehouderij begrensd. Deze rechten zullen verhandelbaar zijn. De Staatssecretaris van EZ heeft aangegeven dat de overdracht van fosfaatrechten voor melkvee op een vergelijkbare wijze zal worden geregeld als de bestaande praktijk voor overdracht van varkens- en pluimveerechten. Varkens- en pluimveerechten zijn, evenals fosfaatrechten, publiekrechtelijke vermogensrechten. Zij vallen onder &amp;lsquo;andere rechten&amp;rsquo; in art. 3:83 lid 3 BW. De wet dient expliciet te bepalen dat deze rechten voor overdracht vatbaar zijn. In de Meststoffenwet (hierna: Msw), waarin ook het fosfaatrechtenstelsel zal worden neergelegd, bepaalt in art. 25 dat deze beide type rechten overgedragen kunnen worden. Art. 26 Msw verbindt wel enkele beperkingen aan de overdraagbaarheid van deze rechten.[142] Er geldt daarnaast een beperking via de AMvB Grondgebonden groei melkveehouderij. Een bedrijf moet beschikken over voldoende grond in verhouding tot de fosfaatproductie. Tot slot kan de verkrijger pas aanspraak maken op het recht, nadat er een kennisgeving aan de Minister is gestuurd (art. 27 Msw).&lt;/p&gt;&#13;
&lt;p&gt;De wet bepaalt uitdrukkelijk dat er geen pandrecht op varkens- en pluimveerechten gevestigd kan worden (art. 30 lid 1 Msw). De ratio volgens de wetgever is dat een pandrecht zich slecht verhoudt met de wijze waarop het varkensrecht of pluimveerecht overgaat. Ten tweede zou het moeilijk zijn om het recht van parate executie met betrekking tot een varkens- of pluimveerecht uit te oefenen, gezien het bedrijfsgebonden karakter.[143] Voor een bank met een hypotheekrecht op de grond waarop de varkensstallen staan, zijn de varkensrechten van groot (economisch) belang. De bank kan hierop echter geen pandrechten vestigen. De Minister heeft hierom het tijdelijke blokkaderecht in het leven geroepen voor hypotheekhouders (art. 30 lid 2 en 3 Msw).Dit blokkaderecht houdt in dat de hypotheekhouder zijn zekerheidsrecht bij de Minister kan registeren. Indien de varkenshouder aan de Minister een kennisgeving stuurt van de overgang van zijn varkensrecht, meldt de Minister dit aan de hypotheekhouder. De hypotheekhouder kan dan verzoeken dat de periode van het &amp;lsquo;niet in behandeling nemen&amp;rsquo; met negentig dagen wordt verlengd. Een verlenging van nog eens negentig dagen kan worden verleend, indien de hypotheekhouder een verklaring van de notaris kan overleggen dat de hypotheekhouder hem de opdracht heeft gegeven om het registergoed openbaar te verkopen of indien de hypotheekhouder een rechterlijke uitspraak kan overleggen waaruit blijkt dat de overgang geen doorgang kan vinden.[144]&lt;/p&gt;&#13;
&lt;p&gt;De ratio van dit recht is de hypotheekhouder te beschermen tegen een mogelijk sterk verminderde waarde van het onderpand wegens het gemis van de varkensrechten. Het blokkaderecht kan echter slechts de registratie van de overgang bevriezen. Vervolgens zal de hypotheekhouder in een civielrechtelijke procedure de overdracht moeten proberen tegen te houden. Dit zal echter slechts mogelijk zijn indien de hypotheekhouder en zekerheidsgever contractueel een overdrachtsverbod zijn overeengekomen.[145]&lt;/p&gt;&#13;
&lt;p&gt;Andere rechten waar nog aan gedacht kan worden, zijn bijvoorbeeld broeikasgasemissierechten en hernieuwbare brandstofeenheden. Deze rechten zijn op grond van de Wet Milieubeheer (resp. art. 9.7.3.3 en 16.40 Wm) vatbaar voor overdracht. Ook geeft de wet bijzondere leveringsvoorschriften (art. 9.7.3.5 en 16.41 Wm). Verder is uitdrukkelijk bepaalt dat beide rechten niet vatbaar zijn voor verpanding (art. 16.42 en 9.7.3.7 Wm).&lt;/p&gt;&#13;
&lt;p&gt;In alle hierboven genoemde gevallen van vergunningen blijkt dat de wet de rechten wel overdraagbaar maakt, maar wel met beperkingen. Voor de financieringspraktijk is van belang dat de verpandbaarheid van de rechten expliciet onmogelijk wordt gemaakt.&lt;/p&gt;&#13;
&lt;h3&gt;6. Slotbeschouwing&lt;/h3&gt;&#13;
&lt;p&gt;Natrekking, vermenging, oneigenlijke vermenging en zaaksvorming hebben beslissende invloed op de zekerhedenposities van schuldeisers. Door het treffen van feitelijke en/of contractuele voorzorgsmaatregelen kan hierop ten dele worden geanticipeerd. Tegelijkertijd moet worden vastgesteld dat de genoemde leerstukken vrijwel geheel van dwingend recht zijn. Be&amp;iuml;nvloeding van het resultaat is daardoor maar in zeer beperkte mate mogelijk. Inzicht in de genoemde leerstukken en hun &amp;ndash; soms problematische &amp;ndash; onderlinge verhouding is voor betrokkenen wezenlijk. Curatoren, banken, leveranciers en afnemers kunnen dan optimaal de voor hun meest gunstige strategie bepalen.&lt;/p&gt;&#13;
&lt;p&gt;Ten minste drie van de besproken kwesties verdienen het om in een slotbeschouwing te worden herhaald.&lt;/p&gt;&#13;
&lt;p&gt;In de eerste plaats vragen we aandacht voor de mogelijke gevolgen van indirecte vereniging van werken met de grond. Op grond van inmiddels tamelijk vaste rechtspraak van de Hoge Raad moet worden aangenomen dat werken die niet als bestanddeel in de zin van art. 3:4 BW van een gebouw of ander werk kunnen worden aangemerkt, mogelijk toch door de grond worden nagetrokken als zijnde indirect duurzaam met de grond verenigde werken. Met deze lijn in de rechtspraak zijn wij overigens &amp;ndash; we herhalen het graag - allerminst gelukkig.&lt;/p&gt;&#13;
&lt;p&gt;In de tweede plaats is het Zalco-arrest van 14 augustus 2015 een ook voor het agrarisch recht belangrijke uitspraak. Een te strikte toepassing van dogmatiek heeft het gelukkig verloren van een rechtvaardige en systematisch verdedigbare benadering die meebrengt dat zekerheidsrechten worden &amp;lsquo;voortgezet&amp;rsquo; op onverdeelde aandelen in eigenlijk vermengde zaken.&lt;/p&gt;&#13;
&lt;p&gt;In de derde plaats hebben we moeten vaststellen dat de grens tussen vruchttrekking en zaaksvorming in de praktijk uiterst moeilijk te trekken zal zijn, terwijl de kwalificatie als het ene of het andere belangrijke gevolgen heeft voor de eigendomstoewijzing van de nieuwe zaak. Is sprake van vruchttrekking, dan wordt de eigenaar of (andere) genotsgerechtigde eigenaar. Als een bepaald ontwikkelproces tot de conclusie leidt dat van zaaksvorming moet worden gesproken, dan prevaleert de vormende arbeid, hetgeen van belang is als de zaaksvormer (mede) gebruik maakt van zaken die niet van hem zijn.&lt;/p&gt;</content><legacyfootnotes/><footnotes><footnote>1 Steven Bartels en Kim Geurts zijn verbonden aan het Onderzoekcentrum Onderneming &amp; Recht van de Radboud Universiteit.</footnote><footnote>2 Daarom bij deze de exoneratie: uitputtend zullen we niet kunnen zijn.</footnote><footnote>3 We laten de (mogelijke) verpandbaarheid van onoverdraagbare vorderingsrechten in dit preadvies buiten beschouwing.</footnote><footnote>4 Het is dus niet mogelijk om bij voorbaat een hypotheekrecht te vestigen op een registergoed dat de zekerheidsgever in de toekomst verwacht of hoopt te verkrijgen, art. 3:98 jo: 3:97 BW.</footnote><footnote>5 Voor een stil pandrecht bij voorbaat op een toekomstige vordering geldt de beperking dat de toekomstige vordering rechtstreeks moet voortvloeien uit een rechtsverhouding die bestaat ten tijde van de vestiging bij voorbaat,art. 3:239 lid 1 BW. Deze beperking wordt in de praktijk door banken ondervangen door periodiek (vaak dagelijks) een pandakte te registreren. Zie over deze praktijk o.m.: HR 3 februari 2012, &lt;span class="italic"&gt;JOR&lt;/span&gt; 2012/200 (&lt;span class="italic"&gt;Dix q.q./ING&lt;/span&gt;); T.H.D. Struycken, ‘Dagelijkse bulkverpanding door middel van een verzamelpandakte’, in: N.E.D. Faber e.a. (red.),&amp;nbsp;&lt;span class="italic"&gt;Bancaire zekerheid&lt;/span&gt;, Deventer: Kluwer 2010, p. 305-327. Zie verder uitvoerig over de verpanding bij voorbaat het op 8 april te verdedigen proefschrift van B.A.  Schuijling, &lt;span class="italic"&gt;Levering en verpanding van toekomstige goederen &lt;/span&gt;(diss. Nijmegen), Deventer: Kluwer 2016.</footnote><footnote>6 Art. 3:81 lid 1 tweede zin BW. Vgl. HR 4 december 1998, &lt;span class="italic"&gt;NJ&lt;/span&gt; 1999/549 (&lt;span class="italic"&gt;Potharst/Serrée&lt;/span&gt;). Ook een vorderingsrecht kan onder voorbehoud van een pandrecht worden overgedragen. We laten dat geval hier gemakshalve rusten.</footnote><footnote>7 Zie over het voorbehouden pandrecht vooral A. Steneker, ‘Overdracht onder voorbehoud van pandrecht’, &lt;span class="italic"&gt;WPNR&lt;/span&gt; 2008/6766, p. 644-655.</footnote><footnote>8 In het geval van een hypotheekrecht dient de gesecureerde vordering in de hypotheekakte te worden aangeduid en moet het bedrag van de vordering of een maximumbedrag worden vermeld, art. 3:260 lid 1 BW jo art. 24 lid 2 Kadasterwet. Bij een pandrecht is het voldoende indien aan de hand van de contractuele relatie tussen pandgever en pandhouder kan worden bepaald om welke vordering(en) het gaat. HR 20&amp;nbsp;september 2002,&lt;span class="unknown"&gt;&amp;nbsp;&lt;/span&gt;&lt;span class="italic"&gt;NJ&lt;/span&gt; 2002/610&lt;span class="unknown"&gt;&amp;nbsp;&lt;/span&gt;(&lt;span class="italic"&gt;ING/Muller q.q.&lt;/span&gt;).&lt;span class="italic"&gt; &lt;/span&gt;De bancaire financieringspraktijk neemt in de kredietdocumentatie doorgaans een boekenclausule op. Deze clausule houdt in dat de boekhouding van de kredietgever doorslaggevend is om vast te stellen welke vordering(en) door het zekerheidsrecht zijn gedekt, behoudens tegenbewijs (art. 18 ABV 2009).</footnote><footnote>9 Pandhoudersbeslag tot afgifte laten we buiten beschouwing.</footnote><footnote>10 De wijze van executie laten wij buiten beschouwing. Wij verwijzen hiervoor naar: 	W.H.M. Reehuis e.a., &lt;span class="italic"&gt;Pitlo. Het Nederlands burgerlijk recht. Deel 3. Goederenrecht&lt;/span&gt;, Deventer: Kluwer 2012 /785-799, 824-832c, 883-904b (hierna: Pitlo/Reehuis e.a. 2012); H.J. Snijders &amp; E.B. Rank-Berenschot, &lt;span class="italic"&gt;Goederenrecht&lt;/span&gt;, Deventer: Kluwer 2012/514-520, 554557, 584-589 (hierna: Snijders/Rank-Berenschot 2012); A. Steneker, &lt;span class="italic"&gt;Pandrecht&lt;/span&gt; (Mon BW, nr. B12a), Deventer: Kluwer 2012, nr. 43 en 56-57; W.G. Huijgen, &lt;span class="italic"&gt;Hypotheek&lt;/span&gt; (Mon BW, nr. B12b), Deventer: Kluwer 2013, nr. 23-28; W.H.G.A. Filott, ‘Pandrecht in de agrarische sector’, &lt;span class="italic"&gt;TvAR &lt;/span&gt;2003/11, p. 652.</footnote><footnote>11 Er gelden wel twee mogelijke beperkingen voor de verhaalsuitoefening door de pand- en hypotheekhouder, namelijk de afkoelingsperiode (art. 63a Fw) en de termijnstelling door de curator (art. 58 Fw).</footnote><footnote>12 Vereist is opnieuw vereist dat de kredietnemer in verzuim is. In de meeste zekerheidsdocumentatie zal zijn bepaald dat de faillietverklaring van de kredietnemer terstond leidt tot opeisbaarheid van de vordering (hetgeen ook volgt uit art. 6:40 sub a BW) en het niet betalen binnen een bepaalde termijn leidt tot verzuim (art. 6:80 lid 1 BW). Zie ook A.I.M. van Mierlo &amp; A.A. van Velten, &lt;span class="italic"&gt;Mr. C. Asser’s Handleiding tot de beoefening van het Nederlands burgerlijk recht. 3. Goederenrecht. Deel 6. Zekerheidsrechten, &lt;/span&gt;Deventer: Kluwer 2010/91 (hierna: Asser/Van Mierlo &amp; Van Velten 3-VI* 2010).</footnote><footnote>13 Art. 3:92 lid 2 BW bepaalt limitatief dat het eigendomsvoorbehoud kan worden bedongen voor drie categorieën vorderingen.</footnote><footnote>14 We spreken in het vervolg gemakshalve alleen nog over de koopprijsvordering(en).</footnote><footnote>15 Van huurkoop is alleen sprake als de koopprijs is verschuldigd in twee of meer termijnen die verschijnen nadat de zaak is afgeleverd. Vgl. art. 7A:1576 lid 1 BW.</footnote><footnote>16 Op grond van de ‘strekkingsbepaling’ van art. 7A:1576h lid 2 BW.</footnote><footnote>17 Zie J.J. van Hees, &lt;span class="italic"&gt;Leasing&lt;/span&gt; (diss. Nijmegen), Deventer: Kluwer 1997, p. 29 e.v.</footnote><footnote>18 Zie hierover ook par. 4.4.</footnote><footnote>19 Dat de uitleg van een dergelijk beding tot discussie kan leiden, blijkt uit het arrest van het Hof Arnhem 4 maart 2008, &lt;span class="italic"&gt;JOR&lt;/span&gt; 2008/176 (&lt;span class="italic"&gt;Elmarc/curatoren Megapool&lt;/span&gt;).</footnote><footnote>20 Snijders/Rank-Berenschot 2012, nr. 490-491&lt;span class="unknown"&gt;;&lt;/span&gt; Asser/Van Mierlo &amp; Van Velten 3-VI*/ 534-539; Pitlo/Reehuis e.a. 2012/965-966; M.A.J.G. Janssen, ‘Is een kredieteigendomsvoorbehoud mogelijk?’, in: J.C. van Apeldoorn e.a. (red.), &lt;span class="italic"&gt;Onzekere zekerheid. Insolad Jaarboek 2001&lt;/span&gt;, Deventer: Kluwer 2001, p.273-275; E.B. Rank-Berenschot, ‘Kredieteigendomsvoorbehoud; botsing met in pandrecht geconverteerde fiduciaire eigendom’, &lt;span class="italic"&gt;Bb&lt;/span&gt;&lt;span class="unknown"&gt; 1999, p. 7; &lt;/span&gt;W.H.M. Reehuis, &lt;span class="italic"&gt;Eigendomsvoorbehoud&lt;/span&gt;, Deventer: Kluwer 2013/31; HR 4&amp;nbsp;december 1998, &lt;span class="italic"&gt;NJ&lt;/span&gt; 1999/549.</footnote><footnote>21 Vgl. art. 41 lid 3 WCK en art. 7A:1576s BW.</footnote><footnote>22 &lt;span class="unknown"&gt;HR 24 september 2004, &lt;/span&gt;&lt;span class="italic"&gt;NJ&lt;/span&gt;&lt;span class="unknown"&gt; 2006/201; HR 19 mei 1995, &lt;/span&gt;&lt;span class="italic"&gt;NJ&lt;/span&gt;&lt;span class="unknown"&gt; 1995/531.&lt;/span&gt;</footnote><footnote>23 De derde, bijvoorbeeld een bank, kan er belang bij hebben de termijn te voldoen in verband met het mogelijke pandrecht op de voorwaardelijke eigendom. Zie hiervoor de bij de Hoge Raad aanhangige zaak Rabobank/Reuser q.q., Hof ’s-Gravenhage 2 september 2014, &lt;span class="italic"&gt;JOR &lt;/span&gt;2015/53.</footnote><footnote>24 Een afkoelingsperiode schorst deze termijnstelling, art. 63a lid 3 Fw. Indien de curator zich bereid verklaart tot nakoming, dient hij zekerheid te stellen voor deze nakoming, art. 37 lid 2 Fw. Art. 38a Fw. geeft een bijzondere regeling voor huurkoop.</footnote><footnote>25 HR 30 oktober 2009, &lt;span class="italic"&gt;JOR&lt;/span&gt; 2009/341, r.o. 4.3.3 en recentelijk HR 5 februari 2016, ECLI:NL:HR:2016:199.</footnote><footnote>26 Zie o.m. HR 19 april 1996, &lt;span class="italic"&gt;JOR&lt;/span&gt; 1996/48; HR 30 oktober 2009, &lt;span class="italic"&gt;JOR&lt;/span&gt; 2009/341, r.o. 4.3.3 slot; HR 16 december 2011, &lt;span class="italic"&gt;JOR&lt;/span&gt; 2012/65; HR 5 februari 2016, ECLI:NL:HR:2016:199.</footnote><footnote>27 Zie hierover ook: Asser/Bartels &amp; Van Mierlo 3-IV 2013/39; N.C. van Oostrom-Streep &amp; S.E. Bartels, ‘Fiduciaire verhoudingen in het vastgoedrecht’, in: T.M. Berkhout &amp; A.A. van Velten (red.), &lt;span class="italic"&gt;Vastgoedfinanciering in woelige tijden&lt;/span&gt;, Amsterdam: Stichting Fundatie Bachiene 2012, 15-32 (hierna: Van Oostrom-Streep &amp; Bartels 2012).</footnote><footnote>28 Indien partijen een eigendomsvoorbehoud overeenkomen, wordt dit vermoedt een overdracht onder opschortende voorwaarde te zijn, art. 3:91 lid 1 BW.</footnote><footnote>29 Asser/Bartels &amp; Van Mierlo 3-IV 2013/39; A.A. van Velten, &lt;span class="italic"&gt;Privaatrechtelijke aspecten van onroerend goed &lt;/span&gt;(AN nr. 120), Deventer: Kluwer 2015/6.4.2 en daar genoemde verwijzingen.</footnote><footnote>30 L.C.A. Verstappen &amp; J.G. Gräler, &lt;span class="italic"&gt;Handboek Registergoederenrecht&lt;/span&gt; Zutphen: Walburg Pers 2006, nr. 2.7.12; Van Oostrom-Streep &amp; Bartels 2012, p. 28.</footnote><footnote>31 Ook zijn er voordelen bij de heffing van de overdrachtsbelasting. Zie Van Oostrom-Streep &amp; Bartels 2012, p. 31.</footnote><footnote>32 HR 19 mei 1995, &lt;span class="italic"&gt;NJ&lt;/span&gt; 1996/119 (&lt;span class="italic"&gt;Sogelease&lt;/span&gt;).</footnote><footnote>33 Voorbeeld ontleend aan Gerechtshof Arnhem-Leeuwarden 9 september 2014, ECLI:NL:GHARL:2014:6958. We komen op deze uitspraak nog terug.</footnote><footnote>34 Art. 5:20 lid 1 sub e BW, zoals uitgewerkt in vaste rechtspraak van de Hoge Raad. Zie onder meer HR 31 oktober 1997, &lt;span class="italic"&gt;NJ&lt;/span&gt; 1998/97 (&lt;span class="italic"&gt;Portacabin&lt;/span&gt;) en de rechtspraak genoemd in H.W. Heyman &amp; S.E. Bartels, &lt;span class="italic"&gt;Vastgoedtransacties; Koop&lt;/span&gt;, Den Haag: Boom Juridische Uitgevers 2012/45 (hierna: Heyman &amp; Bartels 2012). Er bestaan ook wel roerende kassen, bijvoorbeeld kassen die dienen als beursstand, tijdelijke feestlocatie of tijdelijke uitbouw tijdens een verbouwing van kantoor of restaurant. Wij gaan ervan uit dat kassen in de agrarische sector vrijwel altijd bestemd zijn om duurzaam ter plaatse te blijven.</footnote><footnote>35 HR 15 januari 2010, ECLI:NL:HR:2010:BK9136.</footnote><footnote>36 HR 24 december 2010, ECLI:NL:HR:2010:BO3644.</footnote><footnote>37 HR 27 september 2013, ECLI:NL:HR:2013:CA0813.</footnote><footnote>38 Art. 3:227 lid 2 BW.</footnote><footnote>39 Zie Heyman &amp; Bartels 2012/58.</footnote><footnote>40 Zie voor dit laatste geval Hof Leeuwarden 1 februari 2005, &lt;span class="italic"&gt;NJF&lt;/span&gt; 2005/164. Zie ook pres. Rb. Roermond 31 maart 1994 en Hof ’s-Hertogenbosch 5 april 1995, &lt;span class="italic"&gt;KG&lt;/span&gt; 1995/261 over paprikaplanten die in steenwol groeiden en die door een laag folie gescheiden bleven van de ondergrond.</footnote><footnote>41 H.D. Ploeger, &lt;span class="italic"&gt;Horizontale splitsing van eigendom&lt;/span&gt; (diss. Leiden), Deventer: Kluwer 1997/75 (hierna: Ploeger 1997).</footnote><footnote>42 Ploeger 1997/75. Zie hierover ook Asser/Bartels &amp; Van Mierlo 3-IV 2013/89.</footnote><footnote>43 Asser/Bartels &amp; Van Mierlo 3-IV 2013/89.</footnote><footnote>44 &lt;span class="italic"&gt;Parl. Gesch. Boek 5&lt;/span&gt;, p. 121. Zie &lt;span class="italic"&gt;Parl. Gesch. Boek 3&lt;/span&gt;, p. 72. Ten overvloede merken we op dat we het hier niet hebben over de situatie dat het inkuilen gebeurt in een kist o.i.d.</footnote><footnote>45 Ploeger 1997/81.</footnote><footnote>46 D.L. Rodrigues Lopes, &lt;span class="italic"&gt;Eigendom en beperkte rechten&lt;/span&gt;, Kluwer, Deventer 2012, p. 29.</footnote><footnote>47 Net als degene aan wie de oogst bij voorbaat is geleverd, maar we richten ons nu op het pandrecht.</footnote><footnote>48 Zie B.A. Schuijling, &lt;span class="italic"&gt;Levering en verpanding van toekomstige goederen&lt;/span&gt;(diss. Nijmegen) Deventer: Kluwer 2016./161 en Asser/Bartels &amp; Van Mierlo 3-IV 2013/89; W.H.G.A. Filott, ‘Pandrecht in de agrarische sector’, &lt;span class="italic"&gt;TvAR &lt;/span&gt;2003/11, p. 647.</footnote><footnote>49 Zie ook. W.H.G.A. Filott, ‘Enige aspecten van hypotheek in de agrarische sector’, &lt;span class="italic"&gt;Agr.r. &lt;/span&gt;2007/10, p. 347.</footnote><footnote>50 Zie Heyman &amp; Bartels,2012/58 en Van Oostrom-Streep &amp; Bartels 2012, p. 15-32.</footnote><footnote>51 We plaatsen aanhalingstekens om het woord ‘object’ omdat het nu juist de vraag is of nog sprake is van een juridisch zelfstandige zaak of van een bestanddeel. Voor het recht is een bestanddeel geen object, maar een onderdeel van een groter geheel.</footnote><footnote>52 Zo ook Ploeger,1997/45; Heyman &amp; Bartels 2012/19; Asser/Bartels &amp; Van Mierlo 3-IV 2013/67; J.E. Wichers, &lt;span class="italic"&gt;Natrekking, vermenging en zaaksvorming. Opmerkingen bij de algemene regeling voor roerende zaken in het Burgerlijk Wetboek&lt;/span&gt;, Deventer: Kluwer 2002, p. 98 (hierna: Wichers 2002). Anders: H.A.G. Fikkers, ‘Recensie H.D. Ploeger, Horizontale splitsing van eigendom’,&lt;span class="unknown"&gt;&amp;nbsp;&lt;/span&gt;&lt;span class="italic"&gt;NTBR&lt;/span&gt;&lt;span class="unknown"&gt;&amp;nbsp;1999/6&lt;/span&gt;, p. 172.</footnote><footnote>53 Rb. ’s-Gravenhage 12 september 2012, ECLI:NL:RBSGR:2012:BX7231; &lt;span class="italic"&gt;JOR&lt;/span&gt; 2012/377 (m.nt. W.J. van Andel).&lt;span class="bold"&gt;; &lt;/span&gt;A.H. Scheltema, ‘Eigendomsvoorbehoud, overdracht en verpanding van eigendom onder opschortende voorwaarden’, &lt;span class="italic"&gt;MvV&lt;/span&gt; 2013/06, p. 155-164.</footnote><footnote>54 Hof ’s-Gravenhage 2 september 2014, &lt;span class="italic"&gt;JOR&lt;/span&gt; 2015/52.</footnote><footnote>55 HR 6 december 2012, &lt;span class="italic"&gt;JOR&lt;/span&gt; 2013/65 (&lt;span class="italic"&gt;Groutankers&lt;/span&gt;).</footnote><footnote>56 HR 15 november 1991, &lt;span class="italic"&gt;NJ&lt;/span&gt; 1993/316, (&lt;span class="italic"&gt;Dépex/curatoren van Bergel&lt;/span&gt;).</footnote><footnote>57 Het betrof in dit geval een waterdistillatie, wateropslag, besturingskast en stoomgenerator, tezamen: waterdistillatie-apparatuur.</footnote><footnote>58 Gerechtshof Arnhem-Leeuwarden 9 september 2014, ECLI:NL:GHARL:2014:6958.</footnote><footnote>59 Zie hierover ook: W.H.G.A. Filott, ‘Enige aspecten van hypotheek in de agrarische sector’, &lt;span class="italic"&gt;Agr.r. &lt;/span&gt;2007/10, p. 345-246.</footnote><footnote>60 Zie Heyman &amp; Bartels 2012/40 e.v. en 57.</footnote><footnote>61 Zie S.C.J.J. Kortmann, ‘De Portacabin’, &lt;span class="italic"&gt;AA&lt;/span&gt; 1998/47; H.W. Heyman, ‘Wanneer is een gebouw of werk duurzaam met de grond verenigd’, in: S.E. Bartels &amp; J.M. Milo, &lt;span class="italic"&gt;Open normen in het goederenrecht&lt;/span&gt;, Den Haag: Bju 2000, p. 163; H.A.G. Fikkers, ‘Recensie H.D. Ploeger, Horizontale splitsing van eigendom’,&lt;span class="unknown"&gt;&amp;nbsp;&lt;/span&gt;&lt;span class="italic"&gt;NTBR&lt;/span&gt;&lt;span class="unknown"&gt;&amp;nbsp;1999/6&lt;/span&gt;, p. 172; P.J. van der Plank, ‘De indirecte vereniging van art. 3:3 jo 5:20 sub e BW’, &lt;span class="italic"&gt;WPNR&lt;/span&gt; 2009/6796, p. 347; P.J. van der Plank, ‘Havenkranen onroerend? Over het verschil tussen rijden en drijven’, &lt;span class="italic"&gt;NTBR&lt;/span&gt; 2011, p. 204-205; P.J. van der Plank &amp; M.E. Witting, ‘Bestanddeelvorming op grond van art. 3:3 BW of onroerend in de zin van art. 3:4 BW?’, &lt;span class="italic"&gt;NTBR&lt;/span&gt; 2014/17; Asser/Bartels &amp; Van Mierlo 3-IV 2013/92.</footnote><footnote>62 We noemen HR 17 november 2006, &lt;span class="italic"&gt;BNB&lt;/span&gt; 2007/51 (&lt;span class="italic"&gt;Zendinstallatie te Westerveld&lt;/span&gt;); HR 24 december 2010, ECLI:NL:HR:2010:BO3644 (&lt;span class="italic"&gt;Rijdende havenkranen II&lt;/span&gt;) en HR 27 september 2013, ECLI:NL:HR:2013:CA0813 (&lt;span class="italic"&gt;WKK&lt;/span&gt;).</footnote><footnote>63 De vraag naar de duurzaamheid van de vereniging stond in het arrest niet ter discussie.</footnote><footnote>64 Waarschijnlijk net als de havenkranen zelfs ‘dubbel indirect’: via rails, via een beton- of asfaltlaag.</footnote><footnote>65 Vgl. O.K. Brahn, &lt;span class="italic"&gt;Toelevering van voorwerpen onder eigendomsvoorbehoud bij industriële fabricage volgens huidig en komend recht&lt;/span&gt;, Deventer: Kluwer 1984, p. 13-14; S.E. Bartels ‘Kan een eigendomsvoorbehoud zaaksvorming overleven?‘, in: A.A.H. van Hoek e.a. (red.), &lt;span class="italic"&gt;Offerhauskring vijftig jaar: Jubileumbundel ter gelegenheid van het vijftigjarig bestaan van de Studiekring ‘Prof. mr. J. Offerhaus’ (1962-2012),&lt;/span&gt; Den Haag: BJu 2012, p. 28-30.</footnote><footnote>66 Snijders/Rank-Berenschot 2012/37;&lt;span class="bold"&gt; &lt;/span&gt;H.A.G. Fikkers, &lt;span class="italic"&gt;Natrekking, vermenging en zaaksvorming&lt;/span&gt;, Nijmegen: Ars Aequi Libri 1999/42-43. Zie voor aanwijzingen om de verkeersopvatting in te vullen het in par. 3 besproken Dépex-arrest, HR 15 november 1991, &lt;span class="italic"&gt;NJ &lt;/span&gt;1993/317. Recent is er een derde aanwijzing door de Hoge Raad gegeven in het Groutankers-arrest, HR 6 december 2012, &lt;span class="italic"&gt;JOR&lt;/span&gt; 2013/65 (&lt;span class="italic"&gt;Groutankers&lt;/span&gt;), r.o. 3.5.2.</footnote><footnote>67 HR 6 december 2012, &lt;span class="italic"&gt;JOR&lt;/span&gt; 2013/65 (&lt;span class="italic"&gt;Groutankers&lt;/span&gt;).</footnote><footnote>68 Asser/Bartels &amp; Van Mierlo 3-IV 2013/67; Heyman &amp; Bartels&amp;nbsp;2012/20;&amp;nbsp;Ploeger 1997/ 45;&amp;nbsp;Wichers 2002, p. 98.&amp;nbsp;Anders: H.A.G. Fikkers, ‘Recensie H.D. Ploeger, Horizontale splitsing van eigendom’,&lt;span class="unknown"&gt;&amp;nbsp;&lt;/span&gt;&lt;span class="italic"&gt;NTBR&lt;/span&gt;&lt;span class="unknown"&gt;&amp;nbsp;1999/6&lt;/span&gt;, p. 172.</footnote><footnote>69 De kredietgever zelf kan zijn onder eigendomsvoorbehoud geleverde zaken ook hebben verpand aan zijn eigen huisbank. Natrekking heeft voor dit zekerheidsrecht dezelfde gevolgen als voor het eigendomsvoorbehoud. We laten deze situatie hier verder buiten beschouwing.</footnote><footnote>70 Spath 2010/104.</footnote><footnote>71 Asser/Mijnssen, Van Velten &amp; Bartels 5* 2008/69.</footnote><footnote>72 Asser/Bartels &amp; Van Mierlo 3-IV 2013/65; HR 14 augustus 2015, &lt;span class="italic"&gt;JOR&lt;/span&gt; 2015/252, m. nt. Steneker (&lt;span class="italic"&gt;Zalco&lt;/span&gt;), r.o. 3.7.4.</footnote><footnote>73 Zou de onder eigendomsvoorbehoud geleverde zaak als hoofdzaak worden aangemerkt, dan had de leverancier een zaak in eigendom gehad die ook de bestanddelen omvatte.</footnote><footnote>74 Zie hierover par. 4.3.</footnote><footnote>75 Snijders/Rank-Berenschot 2012/283; Parl. Gesch. Boek 5, p. 106; Pitlo/Reehuis e.a. 2012/512; Wichers 2002, p. 126-127.</footnote><footnote>76 Zie hierover par. 2.2.</footnote><footnote>77 De eerlijkheid gebiedt te zeggen dat we hier geen feitenonderzoek hebben gedaan.</footnote><footnote>78 Een uitzondering hierop is de figuur van herverpanding. Wij laten dit hier buiten beschouwing.</footnote><footnote>79 E.F. Verheul &amp; F.M.J. Verstijlen, ‘Eigendom roerende zaken, m.n. originaire wijzen eigendomsverkrijging’, in: Boek 5 BW van de toekomst. Over vernieuwingen in het zakenrecht (KNB preadviezen 2016), Den Haag: Sdu 2016, p. 81-82.</footnote><footnote>80 Pitlo/Reehuis e.a. 2012/513; Wichers 2002, p. 136; Fikkers 1999, p. 53.</footnote><footnote>81 Spath 2012, nr. 104;</footnote><footnote>82 Vgl. HR 14 augustus 2015, &lt;span class="italic"&gt;JOR&lt;/span&gt; 2015/252, m. nt. Steneker (&lt;span class="italic"&gt;Zalco&lt;/span&gt;). Wij merken op dat de Hoge Raad zich in het arrest beperkt tot ‘gelijksoortige zaken’. Zie hierover ook par. 4.3.</footnote><footnote>83 Asser/Mijnssen,Van Velten &amp; Bartels 2008 (5*), nr. 71.</footnote><footnote>84 Wichers 2002, p. 147.</footnote><footnote>85 Vermenging kan zich ook voordoen indien alle zaken toebehoren aan één eigenaar, maar op één van de hoeveelheden een pandrecht rust, zie HR 14 augustus 2015, &lt;span class="italic"&gt;JOR&lt;/span&gt; 2015/252, m. nt. Steneker (&lt;span class="italic"&gt;Zalco&lt;/span&gt;), r.o. 3.7.2.</footnote><footnote>86 Ervan uitgaande dat zich geen zaaksvorming voordoet.</footnote><footnote>87 Zie hiervoor par. 4.2 over natrekking.</footnote><footnote>88 HR 14 augustus 2015, &lt;span class="italic"&gt;JOR&lt;/span&gt; 2015/252 (&lt;span class="italic"&gt;Zalco&lt;/span&gt;), r.o. 3.7.5.</footnote><footnote>89 Zie HR 14 augustus 2015, &lt;span class="italic"&gt;JOR&lt;/span&gt; 2015/252, m. nt. Steneker (&lt;span class="italic"&gt;Zalco&lt;/span&gt;), r.o. 3.7.5; Wichers 2002, p. 166-167 en NvW, Parl. Gesch. Boek 5 BW, p. 108.</footnote><footnote>90 Art. 23 lid 2 jo 35 Fw staan in de weg aan het tot stand komen van een pandrecht.</footnote><footnote>91 HR 14 augustus 2015, &lt;span class="italic"&gt;JOR&lt;/span&gt; 2015/252 (&lt;span class="italic"&gt;Zalco&lt;/span&gt;), r.o. 3.7.2. Strikt genomen spreekt art. 5:15 BW namelijk over zaken van &lt;span class="italic"&gt;verschillende eigenaren&lt;/span&gt; die worden vermengd.</footnote><footnote>92 HR 14 augustus 2015, &lt;span class="italic"&gt;JOR&lt;/span&gt; 2015/252 (&lt;span class="italic"&gt;Zalco&lt;/span&gt;), r.o. 3.7.4.</footnote><footnote>93 E.F. Verheul, ‘HR 14 augustus 2015 (Zalco): geen kwestie van zaaksvervanging’, &lt;span class="italic"&gt;WPNR&lt;/span&gt; 2015/7078, p. 835-836.</footnote><footnote>94 Van zaaksvervanging spreken ook: A. Steneker in &lt;span class="italic"&gt;JOR&lt;/span&gt; 2015/252 bij het Zalco-arresr; P.J. van der Plank, ‘Is Glencore blij gemaakt met een dode mus?’ &lt;span class="italic"&gt;NTBR&lt;/span&gt; 2016/13; AG Hammerstein in zijn conclusie bij het Zalco-arrest, nr. 5.35; Spath 2012/157.; Wichers 2002, par. 6.4.2.2.</footnote><footnote>95 E.F. Verheul, ‘HR 14 augustus 2015 (Zalco): geen kwestie van zaaksvervanging’, &lt;span class="italic"&gt;WPNR&lt;/span&gt; 2015/7078, p. 836.</footnote><footnote>96 Asser/Bartels &amp; Van Mierlo 3-IV 2013/178; Asser/Mijnssen, Van Velten &amp; Bartels 5* 2008/72; Pitlo/Reehuis e.a. 2012/516; Snijders/Rank-Berenschot 2012/287.</footnote><footnote>97 HR 12 januari 1968, &lt;span class="italic"&gt;NJ&lt;/span&gt; 1968/274 (&lt;span class="italic"&gt;Teixeira de Mattos&lt;/span&gt;).</footnote><footnote>98 Bij biggen schijnt dit ook te moeten, om onderlinge vechtpartijen en besmettingen te voorkomen, Rb. Gelderland 11 maart 2015, ECLI:NL:RBGEL:2015:2115, r.o. 2.6.</footnote><footnote>99 Regeling identificatie en registratie van dieren.</footnote><footnote>100 Dit voorbeeld wordt verderop in deze paragraaf uitgewerkt.</footnote><footnote>101 Rb Gelderland 11 maart 2015, ECLI:NL:RBGEL:2015:2115.</footnote><footnote>102 Art. 12.4 Algemene voorwaarden sierteelt en voedingstuinbouw opkweek van Plantum.</footnote><footnote>103 Snijders/Rank-Berenschot 2012, nr. 490-491&lt;span class="unknown"&gt;;&lt;/span&gt; Asser/Van Mierlo/Van Velten 2010 (3-VI*), nr. 534-539; Pitlo/Reehuis e.a. 2006, nr. 965; Janssen&lt;span class="italic"&gt; &lt;/span&gt;2001, p. 273-275; Rank-Berenschot &lt;span class="unknown"&gt;1999, p. 7&lt;/span&gt;; Reehuis 1998, nr. 10-14; HR 4&amp;nbsp;december 1998, &lt;span class="italic"&gt;NJ&lt;/span&gt; 1999, 549, &lt;span class="italic"&gt;AA&lt;/span&gt; 1999, p. 288-296&lt;span class="unknown"&gt; m.nt. &lt;/span&gt;A.I.M. van Mierlo.</footnote><footnote>104 Zie hierover par. 2.3.</footnote><footnote>105 Dat de uitleg van een dergelijk beding tot discussie kan leiden, blijkt uit het arrest van het Hof Arnhem 4 maart 2008, &lt;span class="italic"&gt;JOR&lt;/span&gt; 2008/176 (&lt;span class="italic"&gt;Elmarc/curatoren Megapool&lt;/span&gt;).</footnote><footnote>106 F.M.J. Verstijlen, ‘Oneigenlijke vermenging tussen 3:109/119 BW en 150 Rv’, in: S.C.J.J. Kortmann e.a. (red.), &lt;span class="italic"&gt;Onderneming en 10 jaar nieuw Burgerlijk recht&lt;/span&gt;, Deventer: Kluwer 2002; E.F. Verheul &amp; .M. Verstijlen, ‘Eigendom roerende zaken, m.n. originaire wijzen eigendomsverkrijging’, in: Boek 5 BW van de toekomst. Over vernieuwingen in het zakenrecht (KNB preadviezen 2016), Den Haag: Sdu 2016, p. 103-109; A. Smelt, ‘Oneigenlijke vermenging en het individualiseringsvereiste’,&amp;nbsp;&lt;span class="italic"&gt;AA&lt;/span&gt;&amp;nbsp;2003, p. 348-354; E. Loesberg, ‘De executerende pandhouder en het faillissement van de pandgever’, in: J.C. van Apeldoorn e.a. (red.),&lt;span class="italic"&gt;Onzekere zekerheid&lt;/span&gt;&amp;nbsp;(Insolad Jaarboek 2001), Deventer: Kluwer 2001, p. 242; Hof Arnhem 4 maart 2008,&amp;nbsp;&lt;span class="italic"&gt;JOR&lt;/span&gt;&amp;nbsp;2008/176, m.nt. Steneker; R.D. Vriesendorp, ‘Faillissement en (enkele complicaties door) oneigenlijke vermenging’,&amp;nbsp;&lt;span class="italic"&gt;TvI&lt;/span&gt;&amp;nbsp;1999/1, p. 8-9.; Fikkers 1999, nr. 69. Zie voor andere oplossingen: F.M.J. Verstijlen, ‘De bewijsovereenkomst in het goederenrecht’,&lt;span class="italic"&gt;WPNR&lt;/span&gt;&amp;nbsp;(2008) 6742, p. 127-137; B.T.M. van der Wiel, ‘De bewijsovereenkomst’,&amp;nbsp;&lt;span class="italic"&gt;WPNR&lt;/span&gt;&amp;nbsp;(2002) 6480, p. 221-229; R.D. Vriesendorp, ‘Faillissement en (enkele complicaties door) oneigenlijke vermenging’,&amp;nbsp;&lt;span class="italic"&gt;TvI&lt;/span&gt;&amp;nbsp;1999/1, p. 3-11.</footnote><footnote>107 Snijders &amp; Rank-Berenschot 2012/43.</footnote><footnote>108 Asser/Bartels &amp; Van Mierlo 3-IV 2013/77.</footnote><footnote>109 J.E. Fesevur, Goederenrechtelijke colleges, Nijmegen: Ars Aequi Libri 2005, p. 53.</footnote><footnote>110 HR 24 maart 1995, &lt;span class="italic"&gt;NJ&lt;/span&gt; 1996/158 (&lt;span class="italic"&gt;Hollander’s Kuikenbroederij&lt;/span&gt;).</footnote><footnote>111 Pitlo/Reehuis &amp; Heisterkamp 2012/519: “Aan dit arrest kan men zien dat zelfs een van oorsprong natuurlijk proces kan worden bestempeld als zaaksvorming indien het in voldoende mate door menselijk toedoen wordt gestimuleerd dan wel beïnvloed.”</footnote><footnote>112 HR 14 februari 1992, &lt;span class="italic"&gt;NJ 1993, 623NJ&lt;/span&gt; 1993/623 (&lt;span class="italic"&gt;Hinck/Van der Werff &amp; Visser&lt;/span&gt;); HR 24 maart 1995, &lt;span class="italic"&gt;NJ&lt;/span&gt; 1996/158 (&lt;span class="italic"&gt;Hollander’s Kuikenbroederij&lt;/span&gt;); HR 5 december 1986,&amp;nbsp;&lt;span class="italic"&gt;NJ&lt;/span&gt; 1987/745 (&lt;span class="italic"&gt;Gescheurde orchideeën&lt;/span&gt;); HR&amp;nbsp;6 januari 1961,&amp;nbsp;&lt;span class="italic"&gt;NJ&lt;/span&gt; 1962/19&amp;nbsp;(&lt;span class="italic"&gt;Seneca/Forumbank&lt;/span&gt;).</footnote><footnote>113 HR 14 februari 1992, &lt;span class="italic"&gt;NJ 1993, 623NJ&lt;/span&gt; 1993/623 (&lt;span class="italic"&gt;Hinck/Van der Werff &amp; Visser&lt;/span&gt;); HR 24 maart 1995, &lt;span class="italic"&gt;NJ&lt;/span&gt; 1996/158 (&lt;span class="italic"&gt;Hollander’s Kuikenbroederij&lt;/span&gt;). Asser/Mijnssen, Van Velten &amp; Bartels 5* 2008/73; H.J. Snijders &amp; E.B. Rank-Berenschot, &lt;span class="italic"&gt;Goederenrecht&lt;/span&gt;, Deventer: Kluwer 2012/288; Pitlo/Reehuis e.a. 2012/518.</footnote><footnote>114 Snijders &amp; Rank-Berenschot 2012/43 en Asser/Bartels &amp; Van Mierlo 3-IV 2013/77.</footnote><footnote>115 Hij komt tot dezelfde uitkomst als de Hoge Raad, maar langs een andere weg.</footnote><footnote>116 HR 14 februari 1992, &lt;span class="italic"&gt;NJ 1993, 623NJ&lt;/span&gt; 1993/623 (&lt;span class="italic"&gt;Hinck/Van der Werff &amp; Visser&lt;/span&gt;); HR 24 maart 1995, &lt;span class="italic"&gt;NJ&lt;/span&gt; 1996/158 (&lt;span class="italic"&gt;Hollander’s Kuikenbroederij&lt;/span&gt;); HR 5 december 1986,&amp;nbsp;&lt;span class="italic"&gt;NJ&lt;/span&gt; 1987/745 (&lt;span class="italic"&gt;Gescheurde orchideeën&lt;/span&gt;); HR&amp;nbsp;6 januari 1961,&amp;nbsp;&lt;span class="italic"&gt;NJ&lt;/span&gt; 1962/19&amp;nbsp;(&lt;span class="italic"&gt;Seneca/Forumbank&lt;/span&gt;).</footnote><footnote>117 De zaaksvormingsregeling van art. 5:16 BW geldt alleen voor zaken die gemaakt worden uit andere roerende zaken. Het opkweken van onroerende tomatenplanten valt dus strikt genomen niet onder het toepassingsbereik van art. 5:16 BW. Bij het opkweken van roerende tomatenplanten, als er geen vereniging is met de grond, zou wel zaaksvorming aan de orde kunnen zijn als de tomaten door afscheiding zelfstandige zaken worden. Het lijkt ons echter niet dat deze twee situaties juridisch verschillend behandeld moeten worden. Opnieuw zijn er twee benaderingen denkbaar: 1) het plukken van de tomaten is geen zaaksvorming maar vruchttrekking ook al is er een geavanceerde en kostbare wijze van kweek gebruikt of 2) de regels over zaaksvorming uit Boek 5 worden analogisch toegepast op de tomaten die van een onroerende plant afkomen. En als de laatste benadering de voorkeur zou krijgen, komen appels, peren en druiven ook in beeld als mogelijke producten van zaaksvorming.</footnote><footnote>118 Te raadplegen op www.ltonoord.nl/</footnote><footnote>119 Een vergelijking kan worden gemaakt met biggen die uitgroeien tot varkens. Een situatie die verderop in de paragraaf wordt besproken.</footnote><footnote>120 Zie hierover kritisch: J.B. Spath, ‘Afscheiding van bestanddelen en splitsing’, &lt;span class="italic"&gt;AA&lt;/span&gt; 2004, p. 97.</footnote><footnote>121 Rb Gelderland 11 maart 2014, ECLI:NL:RBGEL:2014:2214, r.o. 4.2.</footnote><footnote>122 Rb Gelderland 11 maart 2014, ECLI:NL:RBGEL:2014:2214, r.o. 4.6.</footnote><footnote>123 Zie ook par. 2.2.</footnote><footnote>124 Spath 2010, nr. 107; Wichers 2002, p. 272.</footnote><footnote>125 Wichers 2002, p. 295. Spath ziet ook geen fundamentele systematische bezwaren tegen deze oplossing, Spath 2010, nr. 107. &lt;span class="unknown"&gt;Bij een eigendomstoewijzing op grond van het eerste &lt;/span&gt;lid draait om de oorspronkelijke eigendom van de gebruikte zaken, terwijl ik het tweede lid de vorming centraal staat. Bij een eigendomstoewijzing op grond van art. 5:16 lid 2 BW kan de regel uit het Zalco-arrest dus niet worden toegepast,</footnote><footnote>126 Rechtbank Zwolle-Lelystad 7 maart 2012, ECLI:NL:RBZLY:2012:BW7212.</footnote><footnote>127 Algemene voorwaarden Sierteelt en voedingstuinbouw opkweek van Plantum. Te raadplegen op www.plantum.nl.</footnote><footnote>128 Deze clausule wordt ook wel als een ‘verlengd eigendomsvoorbehoud’ aangeduid, maar heeft een andere inhoud heeft dan het eerstgenoemde verlengde eigendomsvoorbehoud.</footnote><footnote>129 G.E. van Maanen,’ Varkens met verlengd eigendomsvoorbehoud', &lt;span class="italic"&gt;WPNR&lt;/span&gt; 6309 (1998), p. 238; S.C.J.J. Kortmann, ‘Gesplitste zaken en eigendomsvoorbehoud’, &lt;span class="italic"&gt;TvI&lt;/span&gt; 1998, p. 140; S.E. Bartels, ‘Eigendomsvoorbehoud en zaaksvorming’, in: N.E.D. Faber, C.J.H. Jansen &amp; N.S.G.J. Vermunt (red.), &lt;span class="italic"&gt;Fiduciaire verhoudingen. Libellus amicorum prof. mr. S.C.J.J. Kortmann&lt;/span&gt;, Deventer: Kluwer 2007, p. 19; Anders: J.E. Fesevur, &lt;span class="italic"&gt;Goederenrechtelijke colleges&lt;/span&gt;, Nijmegen: Ars Aequi Libri 2005, p. 246; W.H.M. Reehuis e.a., &lt;span class="italic"&gt;Pitlo. Het Nederlands burgerlijk recht. Deel 3. Goederenrecht&lt;/span&gt;, Deventer: Kluwer 2012, nr. 967; J.B. Spath, ‘Verlengd eigendomsvoorbehoud in strijd met art. 3:84 lid 3 BW?’, &lt;span class="italic"&gt;NTBR&lt;/span&gt; 2012, par. 2 ; O.K. Brahn, &lt;span class="italic"&gt;Toelevering van voorwerpen onder eigendomsvoorbehoud bij industriële fabricage volgens huidig en komend recht&lt;/span&gt;, Deventer: Kluwer 1984, p. 17-19, 23, 29-30.</footnote><footnote>130 Asser/Van Mierlo &amp; Van Velten 3-VI* 2010/539; Asser/Mijnssen, Van Velten &amp; Bartels 5* 2008/78; Eigendomsvoorbehoud&amp;nbsp;(Mon. BW nr. B6c) 2013/47; J.E. Fesevur,&amp;nbsp;Goederenrechtelijke colleges, Nijmegen: Ars AequiLibri 2005, p. 246; Pitlo/Reehuis e.a. 2012/967; J.B. Spath, ‘Verlengd&amp;nbsp;?eigendomsvoorbehoud&amp;nbsp;in strijd met&amp;nbsp;art. 3:84 lid 3&amp;nbsp;BW?’,&amp;nbsp;?NTBR&amp;nbsp;2012/45, par. 2; O.K. Brahn 1984, p. 17-19, p. 23, p. 29-30; E.F. Verheul, ‘Leverancierszekerheid na zaaksvorming’,&amp;nbsp;WPNR&amp;nbsp;7022 (2014), p. 521-528; R.D. Vriesendorp, &lt;span class="italic"&gt;Het eigendomsvoorbehoud. Een onderzoek naar een praktische verkoperszekerheid in het huidige en komende Nederlands recht met een slotbeschouwing van rechtshistorische aard &lt;/span&gt;(diss. Groningen), Deventer: Kluwer 1985, p. 108; Snijders/Rank-Berenschot 2012/291; J.E. Wichers 2002, p. 248-250 en 258.</footnote><footnote>131 Metaalunievoorwaarden.</footnote><footnote>132 Artikel 7 van de Algemene Verkoopvoorwaarden van Vee&amp;Logistiek Nederland.</footnote><footnote>133 Wij beperken ons tot het Nederlandse kwekersrecht.</footnote><footnote>134 Naast overdracht kan ook gekozen worden voor een licentieovereenkomst tussen de houder van het kwekersrecht en de afnemer. Zie art 61-63 ZPW.</footnote><footnote>135 Zie hierover: P. Beerda, ‘Intellectuele eigendomsrechten als zekerheid, een andere discipline’, &lt;span class="italic"&gt;NTBR&lt;/span&gt; 2012/52 en Th.C.J.A. van Engelen, &lt;span class="italic"&gt;IE-goederenrecht&lt;/span&gt;, Utrecht: Uitgeverij Boek 9 BV 2014, p. 200-203, 294-295 (hierna: Van Engelen 2014).</footnote><footnote>136 Dit geldt zowel voor de pandhouder met een pandrecht dat in het rassenregister is ingeschreven, als voor niet-ingeschreven pandrechten.</footnote><footnote>137 Zie hierover par. 2.2.</footnote><footnote>138 Zie hierover: P. Beerda, Intellectuele eigendomsrechten als zekerheid, een andere discipline’, &lt;span class="italic"&gt;NTBR&lt;/span&gt; 2012/52; A. Steneker, &lt;span class="italic"&gt;Pandrecht&lt;/span&gt; (Mon BW, nr. B12a), Deventer: Kluwer 2012, nr. 43.</footnote><footnote>139 Wij merken op dat er verschillende opvattingen bestaan over het vergunningsbegrip. Wij hanteren een ruim vergunningsbegrip.</footnote><footnote>140 Zie voor verschillende opvattingen o.m. Van Engelen 2014, p. 176-178; Th.C.J.A. van Engelen, ‘Zekerheidsrechten voor intellectuele eigendomsrechten: een heikel avontuur’, &lt;span class="italic"&gt;MvV &lt;/span&gt;2008/0708, p.148-151; F.J. van Ommeren, ‘Verhandelbare rechten van publiekrechtelijke herkomst. Twee MDW-rapporten’, &lt;span class="italic"&gt;Regelmaat &lt;/span&gt;2002/5, p. 138-140; C.L. Knijff, ?‘Rechtsopvolging bij bouwvergunning en vrijstelling’, &lt;span class="italic"&gt;BR&lt;/span&gt;&lt;span class="unknown"&gt;&amp;nbsp;&lt;/span&gt;2006/108, par. 4; W. Snijders,&amp;nbsp;&lt;span class="italic"&gt;WPNR&lt;/span&gt;&amp;nbsp;2005/6607, p. 79-85; P.J.J. van Buuren &amp; C.L. Knijff,‘Overgang van vergunningen’, &lt;span class="italic"&gt;NTB&lt;/span&gt; 2001, p. 288 e.v.</footnote><footnote>141 Kamerbrief d.d. 3 maart 2016, ‘Nadere invulling van het stelsel van fosfaat voor melkvee’. Zie ook: &lt;span class="italic"&gt;Kamerstukken II&lt;/span&gt; 2014/15, 33979, 98.</footnote><footnote>142 Deze beperkingen gaan over concentratiegebieden.</footnote><footnote>143 &lt;span class="italic"&gt;Kamerstukken II&lt;/span&gt; 2004/05, 30 004, nr. 3 p. 41. Zie hierover kritisch: P.H.N. van Spanje, ‘Varkensrechten: pand, beslag, lease en faillissement’, &lt;span class="italic"&gt;TAR&lt;/span&gt; 2015, p. 324-325 (hierna: Van Spanje 2015).</footnote><footnote>144 Van Spanje 2015, p. 325.</footnote><footnote>145 Van Spanje 2015, p. 324-328.</footnote></footnotes><auteurs>prof. mr. S.E. Bartels en mr. K.W.C. Geurts</auteurs><published>2016-03-21 13:42:43</published><modified>2016-03-21 13:42:43</modified><editiondate>2016-03-21</editiondate><htmlpath>https://denhollander.info/artikel/12825</htmlpath></article>
</articles></edition>