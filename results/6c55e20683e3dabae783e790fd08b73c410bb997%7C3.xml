<edition><articles><article><jaar>2013</jaar><naam>Tijdschrift voor Agrarisch Recht</naam><uitgave>11</uitgave><aflevering>11</aflevering><searchword>TvAR 11/2013</searchword><id>10806</id><udhid>UDH:TvAR/10806</udhid><titel>Wetsvoorstel voor de Program­matische Aanpak Stikstof:juridisch houdbare oplossing voor agrarische ondernemers?</titel><searchwords><searchword>TvAR 11/2013</searchword><searchword>UDH:TvAR/10806</searchword></searchwords><attachments><attachment><name>TvAR2013_11_02_Wetsvoorstel.pdf</name><extention>pdf</extention><url>https://denhollander.info/download/9244/ci</url></attachment></attachments><inleiding>1. Inleiding&#13;
Als er binnen het agrarisch recht een wet is die veelvuldig wordt gewijzigd, is het wel de Natuurbeschermingswet. De wijzigingen betreffen niet het herstellen van ‘schoonheids­foutjes’, maar veeleer pogingen om onjuistheden en onvolle­digheden in de wet te herstellen. Naast deze herstelpogingen beoogt de wetgever met het wetsvoorstel Wet natuurbe­scherming een vereenvoudiging van de natuurbeschermings­wetgeving te bewerkstelligen.1 Los van dit wetsvoorstel is thans het wetsvoorstel Wijziging van de Natuurbescher­mingswet 1998 (programmatische aanpak stikstof) aanhan­gig.2 Met dit wetsvoorstel wordt beoogd een wettelijke basis te leggen voor de Programmatische Aanpak Stikstof.&#13;
In onderhavige bijdrage wordt ingegaan op de verschillen­de onderdelen van het wetsvoorstel ten behoeve van de Pro­grammatische Aanpak Stikstof (hierna: PAS). Centraal hier­bij staat de vraag of het wetsvoorstel een juridisch houdbare oplossing voor agrarische ondernemers biedt. Daartoe wordt in paragraaf 2 allereerst de doelstelling van de PAS kort toe­gelicht. Vervolgens wordt in de paragrafen 3 en 4 ingegaan op de twee essentiële onderdelen uit de PAS, te weten de ontwikkelingsruimte die de PAS zou moeten bieden en de maatregelen die daarvoor getroffen moeten worden. Van be­lang daarbij is onder meer hoeveel ontwikkelingsruimte be­schikbaar is en of, en zo ja hoe, deze kan worden toege­kend, alsmede welke maatregelen moeten worden getroffen om over deze ontwikkelingsruimte te kunnen beschikken en deze te kunnen toedelen. Binnen dit kader is ook de in het wetsvoorstel geïntroduceerde grenswaarde van belang. Acti­viteiten die de grenswaarde niet overschrijden, zijn op grond van het wetsvoorstel niet (langer) vergunningplichtig. Op deze grenswaarde wordt in paragraaf 5 nader ingegaan. In paragraaf 6 wordt vervolgens ingegaan op het vervallen van art. 19kd van de Natuurbeschermingswet (hierna: Nb) en op de gevolgen van het wetsvoorstel voor agrarische onderne­mers. Na in paragraaf 7 nog een aantal andere aspecten uit het wetsvoorstel te hebben behandeld, waaronder de beoor­deling van buitenlandse Natura 2000-gebieden, wordt in pa­ragraaf 8 afgesloten met een conclusie.&#13;
</inleiding><content>2. Programmatische Aanpak Stikstof in een notendop&#13;
Het doel van de PAS is een duurzame economische ontwik­keling samen te laten gaan met het realiseren van de doe­len voor Natura 2000-gebieden in Nederland.3 Daartoe be­vat het programma maatregelen die zouden moeten leiden tot een afname van de stikstofdepositie en een versterking van de natuurwaarden in Natura 2000-gebieden. In globale zin worden daartoe in de PAS twee soorten maatregelen on­derscheiden – al is een strikte scheiding niet in alle gevallen te maken – te weten brongerichte maatregelen4 en gebieds­specifieke maatregelen.5 De brongerichte maatregelen om­vatten generieke emissiebeperkende maatregelen op natio­naal en eventueel provinciaal niveau. De positieve gevolgen van deze maatregelen zijn meegenomen in AERIUS.6 Met de gebiedsspecifieke maatregelen wordt gedoeld op maat­regelen in de gebiedsanalyses die moeten garanderen dat de toedeling van ontwikkelingsruimte en als gevolg daar­van de verhoging van de depositie als gevolg van de hande­ling waarvoor dan toestemming wordt verleend, niet leidt tot verslechtering van instandhouding van de betrokken habitats en soorten.7 De gebiedsspecifieke maatregelen zijn niet zo­zeer gericht op vermindering van de stikstofbelasting, maar bestaan in het bijzonder uit andersoortige maatregelen, zoals beheermaatregelen en hydrologische maatregelen.8 Kortom: &#13;
door de brongerichte maatregelen zou de ontwikkelings­ruimte beschikbaar gesteld moeten kunnen worden, terwijl de gebiedsspecifieke maatregelen ervoor zouden moeten zorgen dat ook na toedeling van ontwikkelingsruimte geen sprake is van een verslechtering voor Natura 2000-gebieden. Als gevolg van de veronderstelde verbetering van de draag­kracht van de natuur zouden in en rondom Natura 2000-ge­bieden meer economische activiteiten toegelaten kunnen worden die stikstofemissies met zich brengen. Deze ruim­te voor extra activiteiten wordt de ‘ontwikkelingsruimte’ ge­noemd. &#13;
Binnen onderhavig kader zij voorts opgemerkt dat de PAS enkel betrekking heeft op (nationale) Natura 2000-gebie­den met stikstofgevoelige instandhoudingsdoelstellingen en zich (dus) ook enkel richt op de overbelasting van deze ge­bieden door stikstof. De PAS is een landelijk overkoepelend programma om de stikstofproblematiek aan te pakken. Daar­naast zijn de reeds hiervoor genoemde gebiedsanalyses van groot belang, nu daarin de wetenschappelijke onderbouwing moet worden gegeven dat eventuele verslechtering van Na­tura 2000-gebieden stop wordt gezet en wordt gewerkt aan het op termijn realiseren van de Natura 2000-doelen.9 De gebiedsanalyses zijn zodanig essentieel geacht dat deze wet­telijk zijn verankerd in het wetsvoorstel tot wijziging van de Natuurbeschermingswet, en wel in het voorgesteld art. 19kh, eerste lid, sub h, Nb. Op grond van dit subonderdeel dienen in een programma de resultaten te worden opgenomen van een beoordeling voor elk Natura 2000-gebied dat in het pro­gramma is opgenomen, in hoeverre de maatregelen als be­doeld in onderdeel c en g van art. 19kh, eerste lid, Nb, reke­ning houdend met de verwachte algemene ontwikkeling van de stikstofdepositie, in het bijzonder het totaal van de stik­stofdeposities, bedoeld in het zevende en negende lid van art. 19kh, en de ontwikkelingsruimte 1) bijdragen aan de verwezenlijking van de instandhoudingsdoelstellingen voor de voor stikstof gevoelige habitats in het gebied; 2) voorko­men dat verslechtering optreedt van de kwaliteit van de na­tuurlijke habitats en de habitats van soorten in het gebied; 3) voorkomen dat storende factoren optreden voor de soorten waarvoor het gebied is aangewezen voor zover die factoren, gelet op de instandhoudingsdoelstellingen van het gebied, een significant effect kunnen hebben, en 4) de verwezenlij­king van de instandhoudingsdoelstellingen van het gebied die geen betrekking hebben op voor stikstof gevoelige habi­tats, niet in gevaar brengen. &#13;
In aanvulling daarop zij er op gewezen dat in een program­ma als bedoeld in art. 19kg Nb, zoals bijvoorbeeld de PAS, ook de getroffen of de te treffen maatregelen ter verwezen­lijking van de instandhoudingsdoelstellingen voor de voor stikstof gevoelige habitats in de Natura 2000-gebieden die in het programma zijn opgenomen, moeten worden beschre­ven.10 Een programma geldt voor een periode van zes jaar.11 Wanneer een gebied later wordt toegevoegd aan het pro­gramma heeft dat tot gevolg dat het programma minder dan zes jaar van toepassing is op dat gebied. &#13;
3. Ontwikkelingsruimte &#13;
3.1 Algemeen &#13;
De voornaamste doelstelling van de PAS lijkt om ontwik­kelingsruimte te creëren voor individuele projecten met een stikstofdepositie die op grond van de huidige bepalingen uit de Natuurbeschermingswet niet of nauwelijks gerealiseerd kunnen worden. De vergunningverlening van dergelijke projecten verloopt over het algemeen althans uiterst moei­zaam.12 De vraag rijst evenwel hoe het toestaan van meer projecten met een stikstofdepositie zich verhoudt ten over­staan van de verplichting van Nederland om de instandhou­ding van Natura 2000-gebieden te verzekeren. Immers wor­den thans veel van de instandhoudingsdoelstellingen niet behaald en worden de kritische depositiewaarden – welke waarde men hieraan overigens überhaupt wenst te hechten – in veel gebieden overschreden. De oplossing zou moeten zijn gelegen in de overkoepelende programmatische aanpak in combinatie met de maatregelen die op grond van de PAS moeten worden getroffen.13 Met deze maatregelen zou ont­wikkelingsruimte ten behoeve van nieuwe economische ac­tiviteiten worden gecreëerd. De ontwikkelingsruimte wordt in de Memorie van Toelichting (hierna: MvT) beschreven als een hoeveelheid stikstofdepositie die in het kader van het programma met betrekking tot een daarin opgenomen Natu­ra 2000-gebied beschikbaar kan worden gesteld voor projec­ten of andere handelingen.14 &#13;
3.2 Berekening, toedeling en reservering ontwikkelingsruimte &#13;
Voor alle Natura 2000-gebieden die in de PAS zijn opge­nomen, wordt afzonderlijk de ontwikkelingsruimte bere­kend. Deze berekening wordt uitgevoerd met het reken- en registratie-instrument AERIUS, dat in een ministeriële re­geling op grond van het voorgestelde art. 19kb Nb zal wor­den voorgeschreven.15 Voor de wijze waarop de ontwikke­lingsruimte wordt bepaald, toegedeeld en gereserveerd, is in het bijzonder het voorgestelde art. 19kh Nb van belang. Daartoe zij in de eerste plaats gewezen op het vierde lid van dit artikel, welk artikellid bepaalt dat in het programma uit­gangspunten worden opgenomen voor de bepaling van de ontwikkelingsruimte en voor de toedeling en reservering van ontwikkelingsruimte. In het programma wordt de op het tijdstip van vaststelling van het programma beschikba­re ontwikkelingsruimte vermeld. Indien een wijziging van de inhoud van het programma ook gevolgen heeft voor de ontwikkelingsruimte verzekert de wet evenwel niet dat de alsdan voor elk Natura 2000-gebied beschikbare ontwikke­lingsruimte opnieuw wordt vastgesteld. &#13;
In de tweede plaats zij gewezen op het voorgestelde art. 19kh, vijfde lid, Nb op grond waarvan bij ministeriële rege­ling overeenkomstig de uitgangspunten die in het program­ma zijn opgenomen op grond van het vierde lid, kan worden bepaald op welke wijze voor de Natura 2000-gebieden die in het programma zijn opgenomen de ontwikkelingsruimte wordt bepaald en ontwikkelingsruimte wordt toegedeeld en gereserveerd.16 Een concept van de ministeriële regeling is op het moment van schrijven evenwel nog niet bekend. De exacte wijze waarop de ontwikkelingsruimte zal worden be­paald, toegedeeld en gereserveerd, blijft vooralsnog dan ook in het ongewisse. Wel bepaalt het wetsvoorstel reeds zelf dat een bestuursorgaan dat ontwikkelingsruimte toedeelt zorg draagt voor een nauwkeurige en volledige registratie van de afschrijving van de toegedeelde ontwikkelingsruimte van de ontwikkelingsruimte die beschikbaar is voor projecten of andere handelingen die stikstofdepositie veroorzaken in de Natura 2000-gebieden waarop het besluit betrekking heeft (art. 19ko, eerste lid, Nb). &#13;
Bij de toedeling van ontwikkelingsruimte dient het be­voegd gezag bovendien rekening te houden met reserverin­gen die op grond van het voorgestelde art. 19kn, eerste lid, Nb zijn gedaan.17 Op grond van dit artikellid kan bij mi­nisteriële regeling ter uitvoering van het programma voor daarbij aangegeven Natura 2000-gebieden ontwikkelings­ruimte worden gereserveerd voor de toedeling daarvan op een later moment. Het gaat hierbij om projecten en ande­re handelingen die uit maatschappelijk oogpunt hoge prio­riteit hebben in een later stadium door te kunnen gaan met gebruikmaking van ontwikkelingsruimte, ondanks het feit dat zij op het moment van vaststelling van het programma nog niet bekend zijn of nog niet gereed zijn voor besluit­vorming.18 In een ministeriële regeling zullen de prioritai­re projecten overeenkomstig de in het programma opgeno­men uitgangspunten worden aangewezen. Bij het doen van reserveringen dient (onder meer) het voorgestelde art. 19kn, derde lid, Nb in acht genomen te worden, op grond waarvan ten minste 10% van de ontwikkelingsruimte wordt toege­deeld c.q. gereserveerd voor besluiten die in de tweede helft van het tijdvak van het programma worden genomen. Hier­mee dient gelet op het voorgestelde art. 19km, tweede lid, Nb ook rekening gehouden te worden bij het nemen van toe­stemmingsbesluiten. Overigens correspondeert dit percen­tage niet met de overweging in de MvT dat voor de tweede helft van de programmaperiode ten minste 40% van de ont­wikkelingsruimte moet worden gereserveerd.19 Eveneens is opmerkelijk dat in de MvT wordt overwogen dat een buffer van ten minste 10% van het totaal aan ontwikkelingsruim­te moet worden gereserveerd voor eventuele bijstelling in­dien dit nodig blijkt naar aanleiding van monitoringsresulta­ten. In het wetsvoorstel is hiervoor echter geen voorziening getroffen. Binnen dit kader is het voorts van belang om op te merken dat provincies, aldus de MvT, desgewenst in aan­vulling op de ministeriële regeling ook ontwikkelingsruimte kunnen reserveren in provinciale beleidsregels of bij provin­ciale verordening. Los van de omstandigheid dat hiervoor in het wetsvoorstel geen wettelijke grondslag is opgenomen, rijst de vraag hoe deze door provincies gereserveerde ont­wikkelingsruimte zich verhoudt ten opzichte van de bij mi­nisteriële regeling gereserveerde ontwikkelingsruimte. Met name rijst daarbij ook de vraag op welke wijze wordt verze­kerd dat niet meer ruimte wordt gereserveerd dan de ruim­te die beschikbaar zou zijn op grond van de PAS. Dit geldt te meer nu in het wetsvoorstel ook niet is voorzien in een re­gistratieplicht van de door provincies gereserveerde ontwik­kelingsruimte. Evenmin voorziet het wetsvoorstel in een be­paling dat bij een reservering de hoeveelheid benodigde ontwikkelingsruimte moet worden genoemd.20 Een derge­lijke bepaling is mijns inziens echter wel noodzakelijk, aan­gezien anders onduidelijk is hoeveel ontwikkelingsruimte moet worden gereserveerd en hoeveel ontwikkelingsruimte resteert. Dientengevolge wordt geenszins gewaarborgd dat ontwikkelingsruimte niet dubbel wordt gebruikt. Tot slot zij binnen dit kader opgemerkt dat reserveringen aan het eind van de programmaperiode vervallen indien de ontwikke­lingsruimte niet bij toestemmingsbesluit is toegedeeld aan een project of andere handeling. &#13;
3.3 Registratie ontwikkelingsruimte &#13;
Zoals in het voorgaande reeds is opgemerkt, draagt een be­stuursorgaan dat ontwikkelingsruimte toedeelt tijdig zorg voor een nauwkeurige en volledige registratie van de toege­deelde ontwikkelingsruimte die beschikbaar is voor projec­ten of andere handelingen die stikstofdepositie veroorzaken in de Natura 2000-gebieden waarop het besluit betrekking heeft (voorgesteld art. 19ko, eerste lid, Nb). Daarbij rijst evenwel de vraag wat onder tijdig dient te worden verstaan. Mijns inziens dient de registratie direct gedaan te worden op het moment dat wordt overwogen dat ontwikkelingsruim­te beschikbaar is en zal worden toegekend (en het toestem­mingsbesluit dus nog genomen moet worden). Reden daar­voor is dat verzekerd dient te zijn dat een toedeling van ontwikkelingsruimte direct in mindering wordt gebracht op de nog bestaande ontwikkelingsruimte. Op deze wijze wordt ook voorkomen dat bepaalde ontwikkelingsruimte dubbel wordt toegekend. Deze opvatting vindt ook steun in de PAS; daarin is namelijk overwogen dat indien er ontwikkelings­ruimte beschikbaar is voor een project of andere handeling, het bestuursorgaan de benodigde ontwikkelingsruimte af­boekt van de beschikbare ontwikkelingsruimte en vervol­gens groen licht geeft voor toestemmingverlening. Eerder kan het toestemmingsbesluit niet worden genomen, aldus &#13;
&#13;
de PAS.21 Het wetsvoorstel schrijft deze werkwijze evenwel niet, althans niet direct, voor. &#13;
Op grond van het voorgesteld art. 19ko, derde lid, Nb is de registratieplicht van overeenkomstige toepassing op een re­servering van ontwikkelingsruimte op grond van art. 19kn, eerste lid, Nb. Wanneer gereserveerde ontwikkelingsruimte in een toestemmingsbesluit wordt toegedeeld, vervalt de re­servering van de ontwikkelingsruimte en dient het bevoegd gezag er zorg voor te dragen dat de toegedeelde ontwikke­lingsruimte wordt afgeschreven van de gereserveerde ont­wikkelingsruimte (voorgesteld art. 19ko, vierde lid, Nb). Te­gen de registratie zelf kan geen bezwaar of beroep worden aangetekend, aangezien dit een feitelijke handeling betreft.22 Tegen het toestemmingsbesluit waarbij de ontwikkelings­ruimte is toegedeeld, staat vanzelfsprekend wel bezwaar en beroep open. Daarbij kan onder meer ter discussie worden gesteld of er voor het betrokken project of de betrokken an­dere handeling wel voldoende ontwikkelingsruimte beschik­baar was en is toegedeeld. Tot slot is het binnen dit kader van belang om op te merken dat het niet, niet tijdig of het niet op juiste wijze registreren geenszins is gesanctioneerd in het wetsvoorstel.23 In zoverre is een tijdige en juiste re­gistratie dan ook onvoldoende gewaarborgd. &#13;
3.4 Toestemmingsbesluit &#13;
De toedeling van ontwikkelingsruimte aan een project of andere handeling vindt op grond van het voorgestelde art. 19km, eerste lid, Nb plaats in het besluit waarbij tot ver­lening van toestemming voor dat project of die handeling wordt overgegaan. Dit is een wijziging ten opzichte van de huidige bepaling in de Natuurbeschermingswet. Thans be­paalt art. 19km, eerste lid, Nb namelijk dat deze toedeling plaatsvindt bij de vaststelling van het beheerplan. De thans voorgestelde regeling biedt voor de praktijk meer flexibili­teit. Immers hoeft met de aanvang van een project of han­deling niet te worden gewacht op het vaststellen van een beheerplan of een wijziging daarvan. Uit de tekst van het voorgestelde art. 19km, eerste lid, Nb volgt genoegzaam dat de toedeling van de ontwikkelingsruimte onderdeel is van het toestemmingsbesluit en dus geen afzonderlijk besluit vormt.24 De ontwikkelingsruimte kan in verschillende be­sluiten worden toegewezen, waaronder besluiten op grond van art. 19d, eerste lid, Nb (vergunningverlening) en omge­vingsvergunningen waarop hoofdstuk IX van de Natuurbe­schermingswet van toepassing is (art. 46-48 Nb). In laatst­genoemde situatie wordt bij het afgeven van een verklaring van geen bedenkingen ten behoeve van de omgevingsver­gunning in de verklaring aangegeven of en in welke mate ontwikkelingsruimte kan worden toegekend.25 Het toede­len van de ontwikkelingsruimte geschiedt overeenkomstig de uitgangspunten die daarvoor zijn vastgesteld in de PAS (voorgesteld art. 19kh, vierde en vijfde lid, Nb).26 Met in­achtneming van die uitgangspunten kan het bevoegd gezag blijkens de MvT bovendien voor de toestemmingsbesluiten zelf nader beleid formuleren in beleidsregels.27 &#13;
Daarmee is mijns inziens niet, althans onvoldoende, wet­telijk verankerd dat aan een project of andere handeling slechts ontwikkelingsruimte mag worden toegedeeld in­dien er ten behoeve van dat project of die andere hande­ling specifieke maatregelen worden getroffen zoals bedoeld in de PAS. Deze visie vindt ook steun in de wetsgeschiede­nis. Hierin is namelijk overwogen dat bij een toestemmings­besluit ontwikkelingsruimte kan worden toegedeeld vooraf­gaand aan het treffen van de maatregelen die zouden moeten bijdragen aan het verminderen van de stikstofdepositie en de maatregelen die de gevolgen van de stikstofdepositie voor de voor stikstof gevoelige habitabts zouden moeten vermin­deren.28 Voorwaarde is wel dat de zekerheid bestaat dat die maatregelen zodanig tijdig worden getroffen dat geen ver­slechtering van de kwaliteit van de habitats of significante gevolgen voor het Natura 2000-gebied optreden. De onder­bouwing hiervoor zou moeten worden gegeven in de ge­biedsanalyses die voor ieder Natura 2000-gebied wordt ge­maakt. Los van de vraag wat onder ‘tijdig’ dient te worden verstaan, dient geconcludeerd te worden dat het voldoen aan deze voorwaarde niet wettelijk is verankerd. Weliswaar dient het toekennen van ontwikkelingsruimte op grond van het voorgestelde art. 19km, eerste lid, Nb overeenkomstig de uitgangspunten in art. 19kh, vierde lid, Nb te geschieden, maar daarmee kan niet gezegd worden dat wettelijk vol­doende verzekerd is dat ‘tijdig’ maatregelen worden getrof­fen om – steeds weer – ontwikkelingsruimte toe te kennen. Van belang daarbij is ook de PAS zelf, waartoe in het bij­zonder zij gewezen op de navolgende overweging: ‘Voor de toedeling van ontwikkelingsruimte wordt niet als voorwaar­de gesteld dat gelijktijdig de maatregelen worden getroffen, die in de PAS zijn opgenomen dan wel de daarmee beoogde depositievermindering eerst feitelijk gerealiseerd moet zijn. Hierdoor kan weliswaar tijdelijk de stikstofdepositie toene­men, maar dit betekent niet dat automatische sprake is van een verslechtering van de habitattypen en soorten die ge­biedsbescherming genieten.’29 &#13;
Nu in het wetsvoorstel niet, althans onvoldoende, is gewaar­borgd dat voor het toekennen van ontwikkelingsruimte ‘tij­dig’ maatregelen worden getroffen, is evenmin gewaarborgd dat geen verslechtering van de kwaliteit van habitats of sig­nificante gevolgen voor het betrokken Natura 2000-gebied optreden. In zoverre voldoet Nederland dan ook niet aan haar Europese verplichting om een verdere verslechtering van de natuurkwaliteit te voorkomen en ervoor te zorgen dat de instandhoudingsdoelstellingen zullen worden gehaald. Bovendien rijst gelet hierop de vraag of het toekennen van ontwikkelingsruimte met behulp van de PAS is aan te mer­ken als een mitigerende maatregel.30 Daartoe zij ook gewe­zen op de overweging in de PAS dat de maatregelen veel­al niet direct één op één, zoals in het kader van de huidige vergunningverlening zonder de PAS, gekoppeld of te kop­pelen is aan een specifiek project of plan.31 Met mitigeren­de maatregelen dienen de mogelijke negatieve gevolgen van een project of plan voor een Natura 2000-gebied zoveel mo­gelijk beperkt of zelfs geheel voorkomen te worden. Inge­val van mitigerende maatregelen mogen de positieve effec­ten hiervan in een passende beoordeling worden betrokken bij de vraag of de zekerheid is verkregen dat de natuurlij­ke kenmerken als gevolg van een project of plan niet wor­den aangetast. Voor agrarische ondernemers is het van groot belang dat de PAS kan worden aangemerkt als een mitige­rende maatregel. Indien dit namelijk niet het geval is en de PAS moet worden aangemerkt als een compenserende maat­regel, is de PAS voor agrarische ondernemers een loze re­geling. Immers kan in dat geval enkel toestemming aan een project of andere handeling worden verleend indien sprake is van dwingende redenen van groot openbaar belang en al­ternatieven ontbreken. Voor agrarische ondernemingen ligt het niet in de rede dat aan deze voorwaarden voldaan kan worden, reden waarom zij dus enkel baat bij de PAS kunnen hebben als deze kan worden aangemerkt als een mitigeren­de maatregel. &#13;
Binnen dit kader zij voorts gewezen op de overweging in de MvT dat ontwikkelingsruimte uitsluitend beschikbaar kan worden gesteld indien op basis van een ecologische beoor­deling op grond van het voorgestelde art. 19kh, eerste lid, onderdeel h, Nb is vastgesteld dat toedeling van ontwikke­lingsruimte in het licht van het totaal aan maatregelen als voorzien in de PAS is voorzien en in het licht van alle rele­vante ontwikkelingen ten aanzien van een individueel Natu­ra 2000-gebied niet zal leiden tot significante gevolgen voor het Natura 2000-gebeid of een verslechtering van de habitats in het gebied.32 Dit is evenwel niet als voorwaarde opgeno­men bij het reserveren danwel toedelen van ontwikkelings­ruimte en het nemen van een toestemmingsbesluit als be­doeld in het voorgesteld art. 19km Nb. Art. 19kh, eerste lid, Nb bepaalt namelijk ‘slechts’ wat in een programma als be­doeld in art. 19kg Nb moet worden beschreven of genoemd en stelt dus noch voorwaarden aan het reserveren danwel toedelen van ontwikkelingsruimte noch aan het nemen van een toestemmingsbesluit. &#13;
Tot slot wordt binnen dit kader stilgestaan bij het vaststel­len van plannen als bedoeld in art. 19j Nb. Zoals blijkt uit de tekst van het voorgestelde art. 19km Nb is het vaststel­len van een plan als bedoeld in art. 19j Nb, waaronder bij­voorbeeld een bestemmingsplan kan worden begrepen, niet aan te merken als een toestemmingsbesluit waarin ontwik­kelingsruimte kan worden toegedeeld. Echter kunnen toe­stemmingsbesluiten voor projecten en andere handelingen wel de vaststelling van een bestemmingsplan met mogelijk significante gevolgen voor een Natura 2000-gebied moge­lijk maken. Gelijk hieromtrent in de MvT wordt overwogen, kan de gemeenteraad een bestemmingsplan vaststellen in­dien voor de toestemmingsbesluiten voor projecten en han­delingen die met het bestemmingsplan mogelijk worden ge­maakt voldoende ontwikkelingsruimte is gereserveerd. De benodigde ontwikkelingsruimte wordt dan dus niet gereser­veerd of toegedeeld in het bestemmingsplan zelf, maar in de in het voorgestelde art. 19km, eerste lid, Nb vermelde toe­stemmingsbesluiten. Daarbij rijst evenwel de vraag of een plan als bedoeld in art. 19j Nb ook kan worden vastgesteld indien de toestemmingsbesluiten weliswaar reeds zijn geno­men, maar nog niet onherroepelijk zijn. Mijns inziens kan een plan in een dergelijke situatie nog niet vastgesteld wor­den, aangezien dan onvoldoende is gewaarborgd dat voor de activiteiten voldoende ontwikkelingsruimte bestaat. Immers bestaat het risico dat de toestemmingsbesluiten uiteindelijk worden vernietigd met als gevolg dat de aan de activiteiten toegekende ontwikkelingsruimte komt te vervallen. &#13;
4. Maatregelenpakket &#13;
Een belangrijk element voor de werking van de PAS is dat tijdig maatregelen worden getroffen die, kort gezegd, zou­den moeten bijdragen aan het verminderen van de stikstof­depositie.33 Op grond van het voorgesteld art. 19kj Nb die­nen de bestuursorganen die het aangaat zorg te dragen voor een tijdige uitvoering van de in het programma opgeno­men maatregelen als bedoeld in het voorgesteld art. 19kh, eerste lid, sub c en g, Nb. Meer specifiek gaat het daar­bij om maatregelen die bijdragen aan een vermindering van de stikstofdepositie en maatregelen ter verwezenlijking van de instandhoudingsdoelstellingen voor de voor stikstof ge­voelige habitats in de Natura 2000-gebieden die in het pro­gramma zijn opgenomen. Er geldt dus een wettelijke uitvoe­ringsplicht. Het moment van uitvoeren van de maatregelen is evenwel niet nader bepaald; enkel wordt verplicht om de maatregelen ‘tijdig’ uit te voeren. Wat onder ‘tijdig’ dient te worden begrepen, is evenwel geenszins toegelicht en nader bepaald in het wetsvoorstel. Mijns inziens dienen de maat­regelen getroffen te worden alvorens kan worden overge­gaan tot het toedelen van ontwikkelingsruimte en dient het treffen van deze maatregelen als voorwaarde aan het betrok­ken toestemmingsbesluit verbonden te worden. Anders is immers geenszins gewaarborgd dat maatregelen worden ge­troffen om, kort gezegd, de stikstofdepositie te verminderen en de natuur te versterken terwijl wel reeds ontwikkelings­ruimte zou worden toegekend. Doordat het uitvoeren van de maatregelen niet als voorwaarde behoeft te worden verbon­den aan het betrokken toestemmingsbesluit is mijns inziens onvoldoende gewaarborgd dat Nederland met de PAS kan voldoen aan haar verplichting om de instandhoudingsdoel­stellingen te behalen. Dit geldt te meer nu de niet-naleving van de verplichting op grond van het voorgesteld art. 19kj Nb geenszins is gesanctioneerd.34 Daarmee is de verplich­ting om de maatregelen ‘tijdig’ uit te voeren aan te merken als een loze verplichting. Indien de verplichting immers niet wordt nageleefd, is er geen wettelijke grondslag voor sanc­tionering. Het in de PAS genoemde interbestuurlijk toezicht doet daaraan niets af, nu – los van de vraag in hoeverre dit toezicht zal worden gehouden – dit toezicht niet leidt tot eni­ge sanctionering.35 &#13;
Gelet op het vorengaande wordt in de PAS dan ook ten on­rechte aangenomen dat de positieve gevolgen van de maat­regelen die getroffen zouden moeten worden als een auto­nome ontwikkeling kunnen worden aangemerkt.36 Te dien aanzien zijn verschillende kritische kanttekeningen te plaat­sen. In de eerste plaats kan worden opgemerkt dat er, anders dan in de PAS wordt gesteld, niet voldoende zekerheid be­staat dat de maatregelen zullen worden uitgevoerd. Dit geldt althans voor een gedeelte van de maatregelen, te weten de maatregelen die niet op grond van geldende wet- of regel­geving behoeven te worden uitgevoerd. Dit brengt mij di­rect tot de tweede kritische kanttekening. In de PAS wordt als brongerichte maatregel onder meer genoemd het vol­doen aan het Besluit ammoniakemissie huisvesting veehou­derij en de Wet ammoniak en veehouderij.37 Agrarische on­dernemers dienen evenwel zonder meer – los van PAS – aan deze wet- en regelgeving te voldoen. In zoverre kan hier wellicht worden gesproken van een autonome ontwikkeling, doch nu ondernemers reeds op grond van deze wet- en re­gelgeving verplicht zijn om deze maatregelen te treffen, kan ten zeerste betwist worden of het treffen van deze maatrege­len kan worden aangemerkt als een (brongerichte) maatre­gel in de zin van de PAS. Mijns inziens kan dit niet; immers zijn agrarische ondernemers verplicht om bepaalde maatre­gelen te treffen op grond van wet- en regelgeving die geheel los staat van de Natuurbeschermingswet c.q. de PAS,38 re­den waarom die maatregelen niet – ook nog – kunnen wor­den aangemerkt als brongerichte maatregelen in het kader van de PAS. Gelet op het vorengaande kan mijns inziens dan ook niet anders dan worden geconcludeerd dat onvoldoen­de zekerheid bestaat dat maatregelen – laat staan voldoende maatregelen – los van de toestemmingsbesluiten zullen wor­den uitgevoerd. Dit is echter wel van belang, met name om­dat in de PAS wordt gesteld dat nu de maatregelen als een autonome ontwikkeling zouden kunnen worden aangemerkt, de gevolgen van deze maatregelen mogen worden meege­nomen indien in de voortoets wordt bezien of voor het pro­ject of de andere handeling voor wat betreft de stikstofdepo­sitie een passende beoordeling nodig is.39 Deze stelling in de PAS kan dus uitdrukkelijk geen stand houden, hetgeen met zich brengt dat in de voortoets bij nieuwe projecten en an­dere handelingen géén rekening mag worden gehouden met de gevolgen van de te nemen maatregelen. Dit zal met zich meebrengen dat aanzienlijk vaker een passende beoordeling zal zijn vereist dan waarvan in de PAS is uitgegaan. Ook zal dit mogelijk met zich brengen dat sprake zal zijn van minder ontwikkelingsruimte dan wordt verondersteld. Immers kan ten zeerste betwist worden of bepaalde maatregelen zoals in de PAS vermeld, kunnen worden meegenomen als bronge­richte maatregelen in het kader van de PAS, en is het daad­werkelijk uitvoeren van de maatregelen zoals bedoeld in het voorgesteld art. 19kj Nb onvoldoende verzekerd, nu het niet naleven van de verplichting om de maatregelen uit te voeren niet is gesanctioneerd. Het voorgaande zal met zich bren­gen dat sprake is van minder ontwikkelingsruimte. Daarmee komt mijns inziens dan ook een belangrijke grondslag van de PAS te vervallen, hetgeen met zich brengt dat de PAS ju­ridisch geen stand houdt. &#13;
Voorts is de overweging in de MvT van belang dat de maat­regelen die de toedeling van ontwikkelingsruimte moge­lijk zouden maken, zijn aan te merken als mitigerende maat­regelen. Zoals reeds in het voorgaande is opgemerkt, is het nog maar de vraag of de in de PAS genoemde maatregelen kunnen worden aangemerkt als mitigerende maatregelen.40 Van belang daarbij is onder meer dat, zoals in de MvT wordt aangegeven, het gaat om het op programmaniveau verze­keren, althans trachten te verzekeren, dat projecten die stik­stofdepositie op een in het programma opgenomen Natura 2000-gebied veroorzaken, geen significante gevolgen voor dat gebied veroorzaken.41 Anders dan in de MvT wordt ge­steld, valt niet, althans niet zonder meer, in te zien dat de maatregelen worden genomen in onmiddellijke samenhang met verschillende projecten waarvoor in de periode van het programma toestemmingsbesluiten worden genomen. Deze onmiddellijke samenhang is gelet op vaste jurisprudentie van de Afdeling Bestuursrechtspraak van de Raad van Sta­te (hierna: Afdeling) echter wel vereist.42 Zoals in het voor­gaande reeds is aangegeven, is het voor agrarische onderne­mers van groot belang dat de PAS kan worden aangemerkt als een mitigerende maatregel. Indien dit namelijk niet het geval is en de PAS moet worden aangemerkt als een com­penserende maatregel, is de PAS voor agrarische onderne­mers een loze regeling. &#13;
Tot slot zij binnen onderhavig kader gewezen op de moge­lijkheid om de in het programma opgenomen maatregelen tussentijds te wijzigen of door andere maatregelen te ver­vangen, danwel maatregelen toe te voegen (voorgesteld art. 19ki, eerste lid, Nb). Indien het wijzigen, vervangen of toe­voegen leidt tot minder ontwikkelingsruimte met betrek­king tot een Natura 2000-gebied, dan dient dit te geschieden in overeenstemming met de bestuursorganen die het beheer­plan voor dat gebied vaststellen. Daarnaast bestaat de mo­gelijkheid om de in het programma opgenomen maatregelen gewijzigd uit te voeren of te vervangen door andere maat­regelen, indien de bestuursorganen die bevoegd zijn tot het vaststellen van het beheerplan voor het desbetreffende ge­bied daarmee instemmen (voorgesteld art. 19ki, tweede lid, Nb). Voorwaarde daarbij is wel dat deze wijziging c.q. ver­vanging niet leidt tot minder ontwikkelingsruimte voor het betrokken Natura 2000-gebied. &#13;
5. Grenswaarde &#13;
5.1 Algemeen &#13;
Een belangrijke wijziging waarin het wetsvoorstel tot wijzi­ging van de Natuurbeschermingswet voorziet, betreft de in­troductie van een grenswaarde. Voorgesteld wordt om een grenswaarde vast te stellen waarvoor een passende beoorde­ling in het kader van het programma op voorhand heeft aan­getoond dat elk project dat of andere handeling die een stik­stofdepositie veroorzaakt die onder die grenswaarde blijft, niet leidt tot een aantasting van de natuurlijke kenmerken van enig Natura 2000-gebied.43 Deze grenswaarde is neer­gelegd in het voorgesteld art. 19kh, zevende en achtste lid, Nb. De grenswaarde kan de vorm hebben van een maxima­le hoeveelheid stikstofdepositie of een minimumafstand tot een Natura 2000-gebied. Op grond van het voorgesteld art. 19kh, zevende lid, Nb is het verbod zoals bedoeld in art. 19d, eerste lid, Nb niet van toepassing op een project of an­dere handeling indien het project of die handeling, kort ge­zegd, 1) een stikstofdepositie veroorzaakt op voor stikstof­gevoelige habitats in het betrokken Natura 2000-gebied die niet een waarde die is vastgesteld bij ministeriële regeling overschrijdt (hierna: de grenswaarde) of 2) behoort tot een bij ministeriële regeling aangewezen categorie van projecten of handelingen en wordt gerealiseerd respectievelijk verricht op een grotere afstand gerekend tot het Natura 2000-gebied dan voor de desbetreffende categorie van projecten of han­delingen bij die regeling is vastgesteld (hierna: de grensaf­stand) (voorgesteld art. 19kh, zevende lid, sub a, Nb). Het project of die handeling mag geen andere verslechterende of significant verstorende gevolgen hebben voor de aanwe­zige natuurwaarden (voorgesteld art. 19kh, zevende lid, sub b, Nb). De grenswaarde en de grensafstand worden zodanig vastgesteld dat geen afbreuk wordt gedaan aan het oogmerk als bedoeld in art. 19kg, tweede lid, Nb – te weten dat het programma een ambitieuze en realistische vermindering van de stikstofdepositie beoogt – en op voorhand op grond van objectieve gegevens kan worden uitgesloten dat projecten of andere handelingen als bedoeld in het zevende lid afzonder­lijk of in combinatie met andere plannen of projecten de na­tuurlijke kenmerken van een Natura 2000-gebied niet zullen aantasten (voorgesteld art. 19kh, achtste lid, Nb). Op grond van het voorgesteld art. 19kh, negende lid, Nb behoeft het bevoegd gezag bij het nemen van een toestemmingsbesluit als bedoeld in het voorgesteld art. 19km, eerste lid, Nb niet de stikstofdepositie te betrekken indien de stikstofdeposi­tie van het betrokken project of de betrokken andere hande­ling lager is dan de in het voorgesteld art. 19kh, zevende lid, Nb opgenomen grenswaarde danwel het project of de andere handeling wordt gerealiseerd respectievelijk verricht op mi­nimaal de grensafstand. &#13;
Blijkens de MvT bestaat het voornemen om een algemene grenswaarde van 1,0 mol/ha/jaar vast te stellen. Dit zou be­tekenen dat gelet op het voorgestelde art. 19kh, zesde lid, Nb voor projecten of andere handelingen met een stikstofde­positie die onder de 1,0 mol/ha/jaar blijft niet langer een ver­gunning op grond van art. 19d, eerste lid, Nb is benodigd. Voorwaarde is wel dat een passende beoordeling in het ka­der van de PAS reeds op voorhand moet hebben aangetoond dat elk project of iedere handeling die een stikstofdeposi­tie veroorzaakt die onder deze grenswaarde blijft, niet leidt tot aantasting van de natuurlijke kenmerken van enig Natu­ra 2000-gebied. Bovendien zou, aldus de MvT, voor activi­teiten die de grenswaarde niet overschrijden en daarmee niet vergunningplichtig zijn in de PAS ‘op basis van de in het voorgaande al genoemde passende beoordeling depositie­ruimte44 beschikbaar [worden, toevoeging FD] gesteld; voor deze activiteiten is dus geen ontwikkelingsruimte nodig.’45 Hierbij zijn de nodige kanttekening te plaatsen. &#13;
5.2 Depositieruimte vs. ontwikkelingsruimte &#13;
In de eerste plaats rijst gelet op laatstgenoemd citaat de vraag waarom enerzijds over ‘depositieruimte’ in het kader van de PAS wordt gesproken en anderzijds over ‘ontwikke­lingsruimte’; immers gaat het ook bij ontwikkelingsruimte over de beschikbare ruimte van stikstofdepositie.46 De MvT is op dit punt dan ook niet eenduidig; sterker nog, de MvT spreekt zichzelf op dit punt tegen. Enerzijds wordt immers gesteld dat voor deze activiteiten depositieruimte beschik­baar wordt gesteld, terwijl anderzijds wordt gesteld dat geen ontwikkelingsruimte is benodigd. Mijns inziens is de eni­ge juiste conclusie dat ontwikkelingsruimte voor deze acti­viteiten wordt gereserveerd nu de stikstofdepositie van deze activiteiten zal moeten worden ondervangen. Deze onder­vanging dient – voor wat het gelet op mijn kritische kantte­keningen waard is – te geschieden aan de hand van het re­serveren c.q. beschikbaar stellen van ontwikkelingsruimte in het kader van de PAS. In het wetsvoorstel is evenwel op geen enkele wijze gewaarborgd dat voor de activiteiten die onder de bewuste grenswaarde blijven ontwikkelingsruim­te wordt gereserveerd c.q. beschikbaar gesteld. Ook in het voorgesteld art. 19kn Nb is hiervoor geen regeling opgeno­men. Dit geldt overigens eveneens voor activiteiten die van de vergunningplicht op grond van art. 19d, eerste lid, Nb zijn uitgezonderd vanwege de grensafstand zoals bedoeld in het voorgesteld art. 19kh, zevende lid, sub a, onder 2, Nb. Het is echter wel van belang om hiervoor een regeling op te nemen; immers veroorzaken ook deze activiteiten stikstof­depositie. Gelet op het voorgaande waarborgt het wetsvoor­stel in zoverre geenszins dat wordt voldaan aan het bepaal­de in art. 6 Hrl. &#13;
5.3 Strijd met Habitatrichtlijn &#13;
In de tweede plaats kan zeer betwist worden of het op grond van art. 6, derde lid, Hrl is toegestaan om projecten en andere handelingen zonder vergunning toe te staan in­dien het project of de handeling, kort gezegd, onder de be­wuste grenswaarde blijft of op minimaal de bewuste grens­afstand.47 Immers mag op grond van art. 6, derde lid, Hrl voor een project slechts toestemming worden verleend in­dien uit een passende beoordeling de zekerheid is verkregen dat het de natuurlijke kenmerken van het betrokken Natura 2000-gebied niet zal aantasten. Blijkens vaste jurisprudentie van het Hof van Justitie van de Europese Unie (hierna: HvJ EU) is dat het geval wanneer er wetenschappelijk gezien re­delijkerwijs geen twijfel bestaat dat er geen schadelijke ge­volgen zijn.48 Daarbij moet bovendien ook rekening worden gehouden met de cumulatieve gevolgen die kunnen optre­den door de combinatie van het project met andere plannen of projecten. Reeds indien op voorhand niet kan worden uit­gesloten dat een project of andere handeling geen significan­te gevolgen voor een Natura 2000-gebied kan hebben, geldt op grond van art. 6, derde lid, Hrl c.q. art. 19d, eerste lid, Nb een toestemmings- c.q. vergunningplicht.49 In het voorge­stelde art. 19kh, zevende lid, Nb wordt hieraan afbreuk ge­daan; immers is op grond van dit artikellid niet langer een vergunning op grond van art. 19d, eerste lid, Nb vereist in­dien de stikstofdepositie onder de grenswaarde blijft danwel het project of de handeling wordt uitgevoerd c.q. verricht op minimaal de grensafstand. Dit is voor zover het projec­ten betreft mijns inziens in strijd met art. 6, derde lid, Hrl. Bij projecten en andere handelingen met een stikstofdeposi­tie die onder de grenswaarde blijft, kan immers niet op voor­hand worden uitgesloten dat deze geen significante gevolgen voor een Natura 2000-gebied hebben. Alsdan kan slechts toestemming c.q. vergunning worden verleend indien aan de hand van een passende beoordeling de zekerheid wordt ver­kregen dat de natuurlijke kenmerken van het betrokken Na­tura 2000-gebied niet zullen worden aangetast. Dit wordt in de MvT in feite ook erkend: ‘Voor activiteiten die de grens­waarde niet overschrijden en daarmee niet vergunningplich­tig zijn, wordt in het programma aanpak stikstof – op basis van de in het voorgaande al genoemde passende beoorde­ling [cursivering FD] – depositieruimte beschikbaar gesteld (…)’ Ook hieruit volgt dus dat het voorgestelde art. 19kh, zesde lid, Nb onjuist is: nu significante effecten niet op voorhand kunnen worden uitgesloten, geldt voor de projec­ten en andere handelingen op grond van art. 19d, eerste lid, Nb een vergunningplicht. Voor projecten kan slechts vergun­ning worden verleend indien uit een passende beoordeling de zekerheid wordt verkregen dat geen significante effecten zullen optreden.50 In de passende beoordeling mag vervol­gens rekening worden gehouden met mitigerende maatrege­len. Indien en voorzover de PAS zou kunnen worden aange­merkt als een mitigerende maatregel dan mogen de positieve effecten hiervan pas worden meegenomen in de passende beoordeling. De vergunningplicht blijft dan onverkort gel­den. De in het voorgesteld art. 19kh, zevende lid, Nb opge­nomen uitzondering van de vergunningplicht op grond van art. 19d, eerste lid, Nb is mijns inziens dan ook in strijd met art. 6, derde lid, Hrl. &#13;
5.4 Cumulatieve gevolgen &#13;
Zoals in het voorgaande reeds is opgemerkt, kan bij pro­jecten en andere handelingen met een stikstofdepositie die onder de grenswaarde respectievelijk op minimaal de grensafstand blijft, niet worden uitgesloten dat deze geen significante effecten voor een Natura 2000-gebied zullen hebben. Dit geldt te meer nu rekening moet worden gehou­den met de cumulatieve gevolgen die kunnen optreden door de combinatie van het project met andere plannen of pro­jecten. Deze cumulatieve gevolgen zijn in feite niet te over­zien nu een groot aantal projecten en andere handelingen – te weten de projecten en andere handelingen met een stik­stofdepositie die onder de grenswaarde c.q. op minimaal de grensafstand blijft – reeds op voorhand – namelijk zonder vergunningplicht – wordt toegestaan. Mede gelet daarop kan op voorhand geenszins worden uitgesloten dat een bepaald project geen significante effecten voor een Natura 2000-ge­bied zal hebben. Binnen dit kader is het van belang erop te wijzen dat op grond van art. 6, derde lid, Hrl slechts voor plannen en projecten een toestemming is vereist, en dus niet voor andere handelingen. Bij de beoordeling van deze plan­nen en projecten moet op grond van art. 6, derde lid, Hrl rekening worden gehouden met de cumulatie met andere plannen en projecten. In zoverre behoeft gelet op de Habita­trichtlijn (hierna: Hrl) ingeval van de beoordeling van ande­re handelingen dus geen rekening gehouden te worden met cumulatie. Opmerkelijk is dan ook dat in het voorgesteld art. 19kh, zevende lid, sub a, onder 1, Nb is bepaald dat inge­val van ‘het project of de handeling betrekking heeft op een inrichting als bedoeld in art. 1.1, derde lid, van de Wet mi­lieubeheer, in cumulatie met andere projecten of handelin­gen met betrekking tot dezelfde inrichting’ geen vergunning­plicht geldt op grond van art. 19d, eerste lid, Nb indien de stikstofdepositie hiervan onder de grenswaarde blijft. Deze tekst is om meerdere redenen niet in overeenstemming met de Habitatrichtlijn, en wel om reden dat het voorgesteld art. 19kh, zevende lid, sub a, onder 1, Nb is beperkt tot projec­ten en handelingen die betrekking hebben op een inrichting als bedoeld in art. 1.1, derde lid, Wet milieubeheer, en om reden dat bij de cumulatie enkel rekening gehouden hoeft te worden met andere projecten of handelingen met betrekking tot dezelfde inrichting. Dit is mijns inziens dan ook onjuist en in strijd met de Habitatrichtlijn. &#13;
5.5 Zekerheid van niet-aantasting &#13;
In het voorgaande is reeds uiteengezet waarom in het voor­gesteld art. 19kh, zevende lid, Nb mijns inziens ten onrechte een uitzondering op de vergunningplicht als bedoeld in art. 19d, eerste lid, Nb is gemaakt. Zoals toegelicht kan indien significante effecten op voorhand niet kunnen worden uit­gesloten, voor een project slechts toestemming worden ver­leend indien uit een passende beoordeling de zekerheid is verkregen dat het de natuurlijke kenmerken van het betrok­ken Natura 2000-gebied niet kan aantasten. Indien de PAS wordt aangemerkt als passende beoordeling, dan blijkt nog niet hoe hieruit de zekerheid kan worden verkregen dat de verschillende projecten en andere handelingen die met de PAS worden toegestaan de natuurlijke kenmerken van het betrokken Natura 2000-gebied niet zullen aantasten. Welis­waar bepaalt het voorgesteld art. 19kh, achtste lid, sub 2, Nb dat de grenswaarde c.q. afstand zodanig wordt vastgesteld dat op voorhand op grond van objectieve gegevens kan wor­den uitgesloten dat projecten of andere handelingen als be­doeld in het zevende lid afzonderlijk of in combinatie met andere plannen of projecten de natuurlijke kenmerken van een Natura 2000-gebied zullen aantasten, maar in de PAS is deze waarborg niet te vinden. Uit de PAS volgt namelijk niet dat er wetenschappelijk gezien redelijkerwijs geen twij­fel bestaat dat er geen schadelijke gevolgen zijn. Derhalve is het wetsvoorstel mijns inziens ook op dit punt niet in over­eenstemming met art. 6 Hrl. Overigens is ook binnen dit ka­der van belang dat in feite niet valt te overzien wat de om­vang is van de (stikstofdepositie van de) projecten en andere handelingen die onder de grenswaarde c.q. op minimaal de grensafstand blijven. Desondanks zou de PAS reeds op voorhand voor al deze projecten en andere handelingen de zekerheid moeten geven dat deze de natuurlijke kenmerken van de betrokken Natura 2000-gebieden niet kunnen aantas­ten, ook al bestaat op voorhand geen inzicht in de totale om­vang (van de stikstofdepositie) van de projecten en andere handelingen waar dit op ziet. Dat ook de Afdeling advise­ring van de Raad van State hieromtrent de nodige kritiek­punten heeft, blijkt genoegzaam uit haar advies.51 Daarin is onder meer overwogen dat onduidelijk is welke projecten of andere handelingen bij de passende beoordeling moe­ten worden betrokken, aangezien deze onder de reikwijdte van de grenswaarde vallen. Ook is onvoldoende toegelicht op welke wijze deze projecten en andere handelingen, waar­van de locatie en het tijdstip van de verwezenlijking nog niet bekend zijn, passend beoordeeld (kunnen) worden. Voorts plaats de Afdeling advisering de nodige kanttekeningen bij de benutting van de ontwikkelingsruimte. Daartoe over­weegt de Afdeling advisering onder meer dat deze benutting plaatsheeft zonder dat de ontwikkelingsruimte wordt uitge­geven in het kader van een voorafgaande toestemming voor het project of de andere handeling. Dientengevolge is ondui­delijk hoe deze benutting wordt geadministreerd en wordt een risico op overschrijding van de gereserveerde ontwikke­lingsruimte gelopen. &#13;
5.6 Hoogte grenswaarde &#13;
Ten aanzien van de vast te stellen grenswaarde kan voorts over de hoogte ervan worden getwist. Een grenswaarde van 1,0 mol/ha/jaar is fors. De vraag rijst dan ook of deze grens­waarde, indien en voorzover deze uiteindelijk bij ministeri­ële regeling zal worden vastgesteld, juridisch stand zal hou­den. Gelet op de kritische kanttekeningen die ik reeds bij de grenswaarde heb geplaatst, betwist ik ten zeerste of een grenswaarde van 1,0 mol/ha/jaar stand zal houden. Binnen dit kader is het interessant om te wijzen op de uitspraak van de Afdeling van 19 juni 2013, waarin de Verordening stik­stof en Natura 2000 van de provincie Noord-Brabant (hier­na: de Verordening) ter discussie stond.52 In deze Verorde­ning is, kort gezegd, een grenswaarde van 0,051 mol/ha/ jaar voor nieuwe stikstofemitterende activiteiten opgeno­men. Voor deze grenswaarde is gekozen, omdat rekenwaar­den kleiner dan 0,051 mol/ha/jaar in het door de provincie Noord-Brabant gehanteerde rekenprogramma geen fysische betekenis meer hebben. Deze motivering heeft de Afdeling toereikend geacht, reden waarom de grenswaarde in de Ver­ordening in stand is gebleven. Los van het gegeven dat de Verordening een passende maatregel is in de zin van art. 6, tweede lid, Hrl en de grenswaarde in het wetsvoorstel veel­eer van belang is in het kader van art. 6, derde lid, Hrl, is de in het wetsvoorstel voorgenomen grenswaarde fors hoger dan de in de Verordening opgenomen grenswaarde. Thans valt (nog) niet in te zien of deze grenswaarde van 1,0 mol/ ha/jaar stand zal houden. &#13;
5.7 Grensafstand &#13;
In het wetsvoorstel is naast een grenswaarde voorzien in een zogenaamde grensafstand die aanleiding kan vormen voor een uitzondering op de vergunningplicht op grond van art. 19d, eerste lid, Nb. Zoals reeds in het voorgaande aange­haald, geldt op grond van het voorgesteld art. 19kh, zeven­de lid, sub a, onder 2, Nb geen vergunningplicht op grond van art. 19d, eerste lid, Nb indien het een project of ande­re handeling betreft die behoort tot een bij ministeriële re­geling aangewezen categorie van projecten of handelingen en wordt gerealiseerd respectievelijk verricht op een grote­re afstand gerekend tot het Natura 2000-gebied dan voor de desbetreffende categorie van projecten of handelingen bij die regeling is vastgesteld. In de Memorie van Toelichting wordt geheel niet ingegaan op deze grensafstand. Derhal­ve bestaat vooralsnog geen duidelijkheid ten aanzien van de vast te stellen afstand. &#13;
5.8 Art. 19kh, negende lid, Nb &#13;
Tot slot is het interessant om stil te staan bij het voorgesteld art. 19kh, negende lid, Nb. Op grond van dit artikel behoeft het bevoegd gezag bij het nemen van een besluit als bedoeld in art. 19km, eerste lid, Nb niet de stikstofdepositie te be­trekken die het project of de andere handeling veroorzaakt, indien de stikstofdepositie de in het zevende lid, sub a, be­doelde waarde niet overstijgt respectievelijk indien het pro­ject of de handeling wordt gerealiseerd c.q. verricht op een grotere afstand dan de op grond van het zevende lid, sub a, vastgestelde afstand. In de eerste plaats zij ten aanzien van dit artikellid opgemerkt dat dit artikellid gelet op de inhoud ervan wetsystematisch beter opgenomen had kunnen wor­den in het voorgesteld art. 19km Nb. In de tweede plaats heeft het artikellid slechts in beperkte mate een toegevoegde waarde; in ieder geval heeft het voor toestemmingsbesluiten als bedoeld in het voorgesteld art. 19km, eerste lid, sub b en d, Nb geen toegevoegde waarde. Deze subonderdelen heb­ben betrekking op vergunningen als bedoeld in art. 19d, eer­ste lid, Nb respectievelijk omgevingsvergunningen waarop de artikelen 46-47d Nb van toepassing zijn. Op grond van art. 19km Nb kan ontwikkelingsruimte worden toegedeeld in onder meer voornoemde vergunningen. Op grond van het voorgesteld art. 19kh, zesde lid, Nb geldt evenwel geen ver­gunningplicht op grond van art. 19d, eerste lid, Nb indien de stikstofdepositie die het project of de andere handeling met zich brengt onder de bewuste grenswaarde blijft of op een grotere afstand dan de op grond van art. 19kh, zevende lid, sub a, vastgestelde afstand wordt gerealiseerd c.q. verricht. Het voorgesteld art. 19kh, negende lid, Nb heeft voor deze toestemmingsbesluiten als bedoeld in het voorgesteld art. 19km, eerste lid, sub b en d, Nb dan ook geen toegevoegde waarde. Immers bestaat ingeval de depositie onder de grens­waarde blijft danwel het project of de handeling op voldoen­de afstand wordt gerealiseerd c.q. verricht niet langer een vergunningplicht en behoeft – volgens het wetsvoorstel – dus ook geen ontwikkelingsruimte te worden toegedeeld.53 Tot slot zij met betrekking tot het voorgesteld art. 19kh, ne­gende lid, Nb opgemerkt dat dit artikellid mijns inziens re­dactioneel gezien onjuist is geformuleerd. Dit artikellid be­paalt namelijk dat bij het nemen van een besluit als bedoeld in het voorgesteld art. 19km, eerste lid, Nb niet de stikstof­depositie wordt betrokken die een project of andere hande­ling veroorzaakt indien de stikstofdepositie niet de bewus­te grenswaarde overschrijdt of op een grotere afstand dan de op grond van art. 19kh, zevende lid, sub a, vastgestelde af­stand wordt gerealiseerd c.q. verricht. In dat geval hoeft er dus geen ontwikkelingsruimte zoals bedoeld in het voor­gesteld art. 19km, eerste lid, Nb te worden toegedeeld. Ge­let daarop kan de inhoud van het besluit zoals bedoeld in het voorgesteld art. 19km, eerste lid, sub a, d, e, f en g, Nb bij toepassing van art. 19kh, negende lid, Nb enkel luiden dat er geen ontwikkelingsruimte hoeft te worden toegedeeld. In die situaties is in zoverre dus sprake van een loze wetsbepaling, althans dient te worden geconcludeerd dat het artikellid re­dactioneel gezien onjuist is geformuleerd. &#13;
6. Art. 19kd Nb &#13;
Een belangrijk onderdeel van het wetsvoorstel is voorts het vervallen van art. 19kd Nb ten aanzien van zowel vergun­ningen als plannen. Reden die daarvoor wordt gegeven, is dat art. 19kd Nb was bedoeld als tijdelijke voorziening en dat aan dit artikel na het van kracht worden van de PAS geen behoefte meer bestaat, aangezien vanaf dat moment de beoordeling of een stikstofemitterend(e) project of een an­dere handeling kan worden toegestaan, geschiedt overeen­komstig de PAS en de daarin vastgelegde uitgangspunten voor onder meer de toekenning van ontwikkelingsruimte.54 Opmerkelijk is dat in de MvT in het geheel niet wordt inge­gaan op het onderscheid in art. 19kd Nb ten aanzien van ver­gunningen als bedoeld in art. 19d, eerste lid, Nb enerzijds en plannen als bedoeld in art. 19j Nb anderzijds.55 Dit terwijl het artikel thans voor zowel vergunningen als plannen een belangrijk en veelgebruikt artikel vormt en het wetsvoorstel bovendien voor plannen niet voorziet in een nieuwe soort­gelijke voorziening zoals thans opgenomen in art. 19kd Nb. Ook overigens acht ik de motivering van de intrekking van art. 19kd Nb zeer summier, temeer nu in het wetsvoorstel de mogelijkheid van saldering expliciet wordt uitgesloten. Het voorgesteld art. 19km, derde lid, Nb bepaalt namelijk dat voor een project of andere handeling die betrekking heeft op een inrichting als bedoeld in art. 1.1, derde lid, Wet mili­eubeheer en stikstofdepositie veroorzaakt op een in het pro­gramma opgenomen Natura 2000-gebied, een vergunning als bedoeld in art. 19d, eerste lid, Nb niet wordt verleend op grond van het feit dat onmiddellijk in verband met dit pro­ject of deze andere handeling een afname van de stikstofde­positie plaatsvindt als gevolg van de beëindiging of beper­king van een of meer bepaalde andere handelingen buiten die inrichting. Alvorens hierop in te gaan zij opgemerkt dat het de aandacht trekt dat dit artikellid enkel betrekking heeft op inrichtingen als bedoeld in art. 1.1, derde lid, Wet mili­eubeheer. Waarom het artikellid tot dergelijke inrichtingen is beperkt, wordt in de MvT evenwel op geen enkele wijze gemotiveerd. Ook overigens wordt dit artikellid c.q. de ge­dachte daarachter in de MvT nagenoeg niet toegelicht. En­kel wordt overwogen dat aan de in art. 19kd Nb opgenomen voorziening, zoals gezegd, geen behoefte meer zou bestaan na het van kracht worden van de PAS. &#13;
Ten aanzien van deze in het wetsvoorstel opgenomen wij­zigingen zijn een aantal kritische kanttekeningen te plaat­sen. Voornamelijk acht ik het onjuist, althans onverstandig, om de in art. 19kd Nb opgenomen voorzieningen volledig af te schaffen en de mogelijkheid van saldering expliciet uit te sluiten. Waar ondernemers thans nog de mogelijkheid heb­ben om intern te salderen danwel extern te salderen door zelfstandig op zoek te gaan naar ammoniakrechten en deze te verwerven, komt deze mogelijkheid in het wetsvoorstel geheel te vervallen. Daarnaast komt ook de mogelijkheid van saldering via provinciale depositiebanken te verval­len.56 Dientengevolge worden ondernemers volledig afhan­kelijk gesteld van de werking van de PAS. Dit terwijl bo­vendien nog alleszins onzeker is of de PAS wel kan worden aangemerkt als een mitigerende maatregel. Indien uiteinde­lijk geconcludeerd zou worden dat de PAS niet kan worden aangemerkt als een mitigerende maatregel, dan staan agrari­sche ondernemers volledig met lege handen. Immers kunnen zij dan noch gebruik maken van de PAS noch intern dan­wel extern salderen. Alsdan zou de Natuurbeschermingswet voor agrarische ondernemers dus weer terug bij af zijn. Ge­let daarop zou de wetgever er verstandig aan doen de moge­lijkheid van saldering in het wetsvoorstel te behouden en – dus – het voorgesteld art. 19km, derde en vierde lid, Nb uit het wetsvoorstel te verwijderen. &#13;
Voorts is het opmerkelijk dat in het wetsvoorstel eenvou­digweg ook de voorziening in art. 19kd Nb ten aanzien van plannen komt te vervallen, zonder dat hiervoor een nieuwe voorziening in de plaats komt. Immers kan ingeval van plan­nen in de zin van art. 19j Nb geen ontwikkelingsruimte wor­den toegedeeld door gebruikmaking van de PAS.57 Aan het laten vervallen van art. 19kd Nb ten aanzien van plannen is in de MvT geen enkele overweging gewijd. Wel zij binnen dit kader gewezen op het advies van de Afdeling advisering van de Raad van State, waarin wordt geconcludeerd dat het huidige art. 19kd Nb ten aanzien van plannen in strijd is met art. 6, derde lid, Hrl.58 In de MvT is hierover echter niets te­rug te lezen. Het gaat het bestek van dit artikel te buiten om hierop thans nader in te gaan. &#13;
7. Overig &#13;
In onderhavige paragraaf wordt nog ingegaan op een aantal overige onderdelen uit het wetsvoorstel. In de eerste plaats wordt daartoe gewezen op de wijziging tengevolge waarvan de beoordeling van buitenlandse Natura 2000-gebieden on­der de werking van de Natuurbeschermingswet wordt ge­bracht. De huidige definitie van ‘Natura 2000-gebied’ in art. 1, onderdeel n, Nb heeft ten onrechte geen betrekking op buitenlandse Natura 2000-gebieden. Derhalve voorziet het wetsvoorstel in een wijziging van de definitie van een ‘Na­tura 2000-gebied’ opdat hieronder na inwerkingtreding van het wetsvoorstel ook de in andere landen gelegen Natura 2000-gebieden worden begrepen.59 Uit de voorgestelde wij­ziging van art. 2a Nb volgt dat ingeval een aanvraag om een vergunning op grond van art. 19d, eerste lid, Nb betrekking heeft op een project dat of een andere handeling die uitslui­tend gevolgen kan hebben voor een Natura 2000-gebied dat buiten Nederland is gelegen, gedeputeerde staten van de provincie waarin het project of de andere handeling wordt gerealiseerd respectievelijk verricht, bevoegd zijn om te be­slissen op de aanvraag. &#13;
In de tweede plaats is het van belang om nog stil te staan bij de voorgestelde wijziging van art. 39, derde lid, Nb. Op grond van dit artikellid kan tegen een programma als be­doeld in het voorgesteld art. 19kg, eerste lid, Nb beroep worden ingediend voor zover het betreft de beschrijving of vermelding van projecten als bedoeld in het voorgesteld art. 19kh, zesde lid, Nb. Op grond van laatstgenoemd artikellid kunnen in een programma projecten worden beschreven of genoemd waarvan op grond van een passende beoordeling de zekerheid is verkregen dat mede in het licht van de ont­wikkelingsruimte die ontstaat als gevolg van, kort gezegd, de te treffen maatregelen en autonome ontwikkelingen, de natuurlijke kenmerken van Natura 2000-gebieden niet zul­len worden aangetast.60 Aangezien deze onderdelen van het programma zijn gericht op rechtsgevolg, kan hiertegen be­roep worden ingediend bij de vaststelling van een program­ma. Het is dan ook van groot belang om indien en voorzover de PAS zou worden vastgesteld goed na te gaan welke pro­jecten hierin zijn opgenomen. Immers dient hiertegen dan direct beroep te worden aangetekend. &#13;
In de derde plaats zij opgemerkt dat in het wetsvoorstel de thans in art. 19kf Nb voorziene mogelijkheid van het instel­len en gebruik maken van een provinciale salderingsbank komt te vervallen (art. I sub G van het wetsvoorstel). Reden daarvoor is, aldus de MvT, dat dit artikel niet meer relevant zou zijn na inwerkingtreding van het wetsvoorstel.61 Indien art. 19kf Nb vervalt, komen de bestaande provinciale depo­sitiebanken te vervallen. Deze depositiebanken zijn evenwel in meerdere danwel mindere mate gevuld met stikstofdepo­sitie. De vraag rijst wat met deze stikstofdepositie wordt ge­daan indien de provinciale depositiebanken komen te ver­vallen. In de MvT is hier – merkwaardig genoeg – in het geheel niet op ingegaan. Daar komt bij dat voor agrarische ondernemers ook de mogelijkheid komt te vervallen om met toepassing van een provinciale depositiebank te salderen.62 &#13;
Tot slot sta ik stil bij een voor agrarische ondernemers rele­vante conclusie in het wetsvoorstel. Het betreft geen nieuwe voorziening of ontwikkeling; integendeel, het betreft juist het gemis daaraan. Meer specifiek doel ik hiermee op het ontbreken van een nieuwe voorziening of ontwikkeling voor de zogenaamde interim-uitbreiders. De afgelopen jaren is de interim-uitbreiders steeds voorgehouden dat er voor hen een oplossing zou komen; de laatste woorden waren over het algemeen dat deze oplossing zou worden getroffen in de PAS.63 Inmiddels is echter duidelijk dat – ook – de PAS niet zal voorzien in een oplossing voor de interim-uitbreiders. In het concept wetsvoorstel was hiervoor overigens wel een voorziening getroffen, en wel in die zin dat ingeval van pro­jecten of andere handelingen die voor 1 oktober 2005 zijn opgericht of uitgebreid, voor die oprichting of uitbreiding geen vergunning op grond van de Natuurbeschermingswet benodigd was.64 Naar aanleiding van het advies van de Af­deling advisering is deze voorziening evenwel wegens strijd met art. 6, derde lid, Hrl uit het wetsvoorstel verwijderd. De Afdeling advisering onderkent het probleem dat is ont­staan van de niet tijdige implementatie van de Habitatricht­lijn. ‘Grote aantallen ondernemers, voornamelijk veehou­ders, verkeren inmiddels geruime tijd in onzekerheid over de rechtmatigheid van hun activiteiten, terwijl zij over alle destijds benodigde toestemmingen beschikken. De Afdeling begrijpt dat wordt gezocht naar wegen om aan hun belangen recht te doen.’65 Helaas mag dus – ook – de PAS geen soe­laas bieden voor de problematiek van de interim-uitbreiders. Wanneer en welke oplossing er uiteindelijk voor hen zal ko­men, is dan ook nog zeer de vraag. &#13;
8. Conclusie &#13;
Terugkomend op de vraag waarmee ik onderhavig artikel begon, dient mijns inziens geconcludeerd te worden dat het wetsvoorstel ten behoeve van de PAS zoals dat thans voor­ligt, nog geen juridisch houdbare oplossing biedt voor agra­rische ondernemers. Voornaamste reden daarvoor is, kort sa­mengevat, dat agrarische ondernemers geheel afhankelijk zullen zijn van de PAS, terwijl nog geenszins zeker is dat zij van de PAS gebruik zullen kunnen maken. De vraag is im­mers of de PAS kan worden aangemerkt als een mitigeren­de maatregel. Indien en voorzover uiteindelijk zou blijken dat dit niet het geval is, dan is de PAS voor agrarische on­dernemers een loze regeling. In dat geval resteert voor agra­rische ondernemers niets meer, aangezien met de inwer­kingtreding van het wetsvoorstel de thans in art. 19kd Nb opgenomen voorziening komt te vervallen. Ook de moge­lijkheid van saldering met toepassing van provinciale depo­sitiebanken komt te vervallen. Sterker nog, het wetsvoorstel sluit saldering in het voorgesteld art. 19km, derde en vier­de lid, Nb expliciet uit. De wetgever zou er dan ook verstan­dig aan doen de mogelijkheid van saldering in het wetsvoor­stel te behouden en – dus – het voorgesteld art. 19km, derde en vierde lid, Nb uit het wetsvoorstel te verwijderen. Voor het overige zijn er, zoals uit het voorgaande blijkt, de nodi­ge kanttekeningen te plaatsen bij het wetsvoorstel, waardoor de vraag rijst of het wetsvoorstel in overeenstemming is met art. 6 Hrl en of Nederland met de inwerkingtreding van de PAS kan voldoen aan haar verplichting om de instandhou­ding van Natura 2000-gebieden te verzekeren. &#13;
&#13;
&#13;
&#13;
&#13;
</content><legacyfootnotes>* Franca Damen is advocaat bij Linssen cs Advocaten te Tilburg.&#13;
1. Kamerstukken II 2011/12, 33 348, nr. 2 en 3. Zie ook F.H. Damen, ‘De Natuurbeschermingswet in een nieuw jasje’, De Gemeentestem 2013/75.&#13;
2. Kamerstukken II 2012/13, 33 669, nr. 2 en 3.&#13;
3. Programmatische Aanpak Stikstof (PAS). Concept defini­tieve versie t.b.v. Raad van State, versie: 9 februari 2012, p. 4-6. Zie ook Kamerstukken II 2012/13, 33 669, nr. 3, p. 1. De PAS heeft nadrukkelijk geen betrekking op buiten­landse Natura 2000-gebieden.&#13;
4. De brongerichte maatregelen worden ook wel emissie­maatregelen genoemd.&#13;
5. Programmatische Aanpak Stikstof (PAS). Concept defini­tieve versie t.b.v. Raad van State, versie: 9 februari 2012, p. 4-6. Zie ook Kamerstukken II 2012/13, 33 669, nr. 3, p. 4-10 en 15-23 en 27-29.&#13;
6. Op het reken- en registratie-instrument AERIUS wordt nader ingegaan in paragraaf 3.2 van onderhavig artikel.&#13;
7. Programmatische Aanpak Stikstof (PAS). Concept defini­tieve versie t.b.v. Raad van State, versie: 9 februari 2012, p. 4-6. Zie ook Kamerstukken II 2012/13, 33 669, nr. 3, p. 37.&#13;
8. Deze gebiedsspecifieke maatregelen worden daarom ook regelmatig herstelmaatregelen genoemd.&#13;
9. De gebiedsanalyses behelzen onder meer een ecologische beoordeling of er wetenschappelijk gezien redelijkerwijs geen twijfel bestaat dat het effect van de te treffen bronge­richte en gebiedsspecifieke maatregelen aan het einde van de periode van het programma leidt tot een situatie waarin de instandhoudingsdoelstellingen van het betrokken Natura 2000-gebied niet in gevaar komen en verslechtering van het Natura 2000-gebied wordt voorkomen. Hierbij kan een vergelijking worden gelegd met het Kokkelvisserijarrest (HvJ EG 7 september 2004, zaak C-127/02). In dit arrest oordeelde het Hof van Justitie dat een plan of project enkel mag worden toegestaan indien uit de passende beoordeling de zekerheid is verkregen dat het project of plan geen scha­delijke gevolgen heeft voor de natuurlijke kenmerken van het betrokken Natura 2000-gebied. Dat is het geval wan­neer er wetenschappelijk gezien redelijkerwijs geen twijfel bestaat dat het plan of project geen schadelijke gevolgen met zich brengt. &#13;
10. Zie het voorgestelde art. 19kh, eerste lid, sub g, Nb. &#13;
11. Zie het voorgestelde art. 19kg, vijfde lid, Nb en Kamer­stukken II 2012/13, 33 669, nr. 3, p. 28. &#13;
12. Vgl. Kamerstukken II 2012/13, 33 669, nr. 3, p. 2. &#13;
13. Zie paragraaf 4 van onderhavig artikel. &#13;
14. Kamerstukken II 2012/13, 33 669, nr. 3, p. 2. &#13;
15. Zie ook Kamerstukken II 2012/13, 33 669, nr. 3, p. 7-9 en 26. Zie ook het voorgesteld art. 19ko, vijfde lid, Nb. Ten aanzien van het gebruik van AERIUS bestaat overigens de nodige kritiek. Het gaat het bestek van dit artikel te buiten daar nader op in te gaan. &#13;
16. Op grond van het voorgestelde art. 19kq Nb wordt deze ministeriële regeling vastgesteld door de Minister van Economische Zaken en de Minister van Infrastructuur en Milieu in overleg met de provincies en de Minister van Defensie. &#13;
17. Zie het voorgestelde art. 19km, tweede lid, Nb. Voor het reserveren van ontwikkelingsruimte geldt, evenals voor het toedelen van ontwikkelingsruimte, een registratieplicht op grond van het voorgestelde art. 19ko, derde lid, Nb. &#13;
18. In de Memorie van Toelichting wordt ook wel gesproken over ‘prioritaire projecten of handelingen’; zie Kamerstuk­ken II 2012/13, 33 669, nr. 3, p. 11. &#13;
19. Kamerstukken II 2012/13, 33 669, nr. 3, p. 32. &#13;
20. Kamerstukken II 2012/13, 33 669, nr. 3, p. 31. &#13;
21. Programmatische Aanpak Stikstof (PAS). Concept defini­tieve versie t.b.v. Raad van State, versie: 9 februari 2012, p. 4-6. Zie ook Kamerstukken II 2012/13, 33 669, nr. 3, p. 29. &#13;
22. Vgl. Kamerstukken II 2012/13, 33 669, nr. 3, p. 16. &#13;
23. Zie ook art. III van het wetsvoorstel. In dit artikel is bepaald bij welke artikelen uit de Natuurbeschermings­wet de overtreding ervan kan worden aangemerkt als een economisch delict als bedoeld in de Wet op de economi­sche delicten. Het voorgesteld art. 19ko Nb is hierin niet opgenomen. &#13;
24. Zie ook Kamerstukken II 2012/13, 33 669, nr. 3, p. 9. &#13;
25. Kamerstukken II 2012/13, 33 669, nr. 3, p. 10. &#13;
26. Kamerstukken II 2012/13, 33 669, nr. 3, p. 29. &#13;
27. Kamerstukken II 2012/13, 33 669, nr. 3, p. 11. &#13;
28. Kamerstukken II 2012/13, 33 669, nr. 3, p. 11. &#13;
29. Programmatische Aanpak Stikstof (PAS). Concept defini­tieve versie t.b.v. Raad van State, versie 9 februari 2012, te vinden via http://pas.natura2000.nl/pages/documenten-algemeen.aspx, p. 31. Zie ook M.M. Kaajan, ‘Ontwikke­lingsruimte met de PAS, of toch niet? Preadvies Vereniging voor Agrarisch Recht 2013’, Agr.r. 2013, nr. 3, p. 62-72. &#13;
30. Zie M.M. Kaajan, ‘Ontwikkelingsruimte met de PAS, of toch niet? Preadvies Vereniging voor Agrarisch Recht 2013’, Agr.r. 2013, nr. 3, p. 62-72. &#13;
31. Met mitigerende maatregelen dienen de mogelijke nega­tieve gevolgen van een project of plan voor een Natura 2000-gebied zoveel mogelijk beperkt of zelfs geheel voorkomen te worden. Programmatische Aanpak Stikstof (PAS). Concept definitieve versie t.b.v. Raad van State, versie: 9 februari 2012, p. 4-6. Zie ook Kamerstukken II 2012/13, 33 669, nr. 3, p. 25. &#13;
32. Kamerstukken II 2012/13, 33 669, nr. 3, p. 12. &#13;
33. Daarbij gaat het dus om de zgn. brongerichte maatregelen. Zie paragraaf 2 en 4 van onderhavig artikel. &#13;
34. Zie ook art. III van het wetsvoorstel. In dit artikel is bepaald bij welke artikelen uit de Natuurbeschermings­wet de overtreding ervan kan worden aangemerkt als een economisch delict als bedoeld in de Wet op de economi­sche delicten. Het voorgesteld art. 19kj Nb is hierin niet opgenomen. &#13;
35. Programmatische Aanpak Stikstof (PAS). Concept defini­tieve versie t.b.v. Raad van State, versie 9 februari 2012, te vinden via http://pas.natura2000.nl/pages/documenten-algemeen.aspx, p. 57. &#13;
36. Programmatische Aanpak Stikstof (PAS). Concept defini­tieve versie t.b.v. Raad van State, versie 9 februari 2012, te vinden via http://pas.natura2000.nl/pages/documenten-algemeen.aspx, p. 71. &#13;
37. Programmatische Aanpak Stikstof (PAS). Concept defini­tieve versie t.b.v. Raad van State, versie 9 februari 2012, te vinden via http://pas.natura2000.nl/pages/documenten-algemeen.aspx, p. 19. &#13;
38. Voor wat betreft het voldoen aan het Besluit ammoniake­missie huisvesting veehouderij zij er op gewezen dat dit, voorzover het IPPC-inrichtingen betreft, ook is voorge­schreven op grond van de IPPC-richtlijn. De maximale emissiewaarden in het Besluit ammoniakemissie huisves­ting veehouderij zijn aan te merken als emissiegrenswaar­den als bedoeld in de IPPC-richtlijn. Indien sprake is van een IPPC-inrichting dient dus zonder meer ook voldaan te worden aan de IPPC-richtlijn, welke richtlijn geheel los staat van en andere doelstellingen kent dan de Habitatricht­lijn. &#13;
39. Programmatische Aanpak Stikstof (PAS). Concept defini­tieve versie t.b.v. Raad van State, versie 9 februari 2012, te vinden via http://pas.natura2000.nl/pages/documenten-algemeen.aspx, p. 71 &#13;
40. M.M. Kaajan, ‘Ontwikkelingsruimte met de PAS, of toch niet? Preadvies Vereniging voor Agrarisch Recht 2013’, Agr.r. 2013, nr. 3, p. 62-72. &#13;
41. Kamerstukken II 2012/13, 33 669, nr. 3, p. 12. &#13;
42. Zie bijv. ABRvS 29 juni 2011, zaaknr. 200908730 en ABRvS 7 september 2011, zaaknr. 201003301. &#13;
43. Kamerstukken II 2012/13, 33 669, nr. 3, p. 20. &#13;
44. ‘Depositieruimte komt binnen het programma beschik­baar met de verwachte daling van de stikstofdepositie in combinatie met het uitvoeren van herstelmaatregelen.’ Deze voetnoot is als zodanig opgenomen in Kamerstukken II 2012/13, 33 669, nr. 3, p. 21. &#13;
45. Kamerstukken II 2012/13, 33 669, nr. 3, p. 21. &#13;
46. De ontwikkelingsruimte wordt in de Memorie van Toe­lichting (hierna: MvT) beschreven als een hoeveelheid stikstofdepositie die in het kader van het programma met betrekking tot een daarin opgenomen Natura 2000-gebied beschikbaar kan worden gesteld voor projecten of andere handelingen. Kamerstukken II 2012/13, 33 669, nr. 3, p. 2. &#13;
47. Een andere voorwaarde is dat het project of de hande­ling voor het betrokken Natura 2000-gebied geen andere gevolgen mag veroorzaken dan stikstofdepositie die, gelet op de instandhoudingsdoelstellingen, de kwaliteit van de natuurlijke habitats en de habitats van soorten in een Na­tura 2000-gebied kunnen verslechteren of een significant verstorend effect kunnen hebben op de soorten waarvoor het gebied is aangewezen. &#13;
48. HvJ EG 7 september 2004, zaak C-127/02 (Kokkelvisserij-arrest). &#13;
49. Deze vergunningplicht ex art. 19d, eerste lid, Nb vloeit als zodanig voort uit art. 6, derde lid, Hrl. &#13;
50. In art. 6, derde lid, Hrl wordt slechts gesproken over ‘pro­jecten’ en ‘plannen’ en niet over ‘andere handelingen’. &#13;
51. Kamerstukken II 2012/13, 33 669, nr. 4, p. 21-22. &#13;
52. ABRvS 19 juni 2013, zaaknrs. 201200593/1/R2, 201300402/1/R2 en 201205887/1/R2, r.o. 14.4. &#13;
53. Ten aanzien van besluiten als bedoeld in het voorgesteld art. 19km, eerste lid, sub d, Nb zij opgemerkt dat het hier­bij gaat om besluiten waarop de art. 46-47d Nb van toepas­sing zijn. Laatstgenoemde artikelen bepalen, kort gezegd, dat zij van toepassing zijn indien het gaat om projecten of andere handelingen waarvoor het verbod als bedoeld in art. 19d, eerste lid, Nb geldt. &#13;
54. Kamerstukken II 2012/13, 33 669, nr. 3, p. 26 en 30. &#13;
55. Ingevoerd bij Wet van 28 maart 2013, Stb. 2013, 144, inwerkingtreding per 25 april 2013. &#13;
56. Hierop wordt nader ingegaan in paragraaf 7 van onderha­vig artikel. &#13;
57. Plannen als bedoeld in art. 19j Nb zijn niet opgenomen in het voorgesteld art. 19km Nb op grond waarvan ontwikke­lingsruimte kan worden toegedeeld in bepaalde besluiten. &#13;
58. Kamerstukken II 2012/13, 33 669, nr. 4, p. 16-18. &#13;
59. Kamerstukken II 2012/13, 33 669, nr. 3, p. 25-26. &#13;
60. Zie ook Kamerstukken II 2012/13, 33 669, nr. 3, p. 33. &#13;
61. Kamerstukken II 2012/13, 33 669, nr. 3, p. 27. &#13;
62. Daarbij zij overigens opgemerkt dat er op het moment van schrijven van onderhavig artikel, voor zover mij bekend, nog geen jurisprudentie van de Afdeling is waarin is ingegaan op de (on)mogelijkheid van saldering via een provinciale depositiebank ten behoeve van het verkrijgen van een vergunning op grond van art. 19d, eerste lid, Nb. &#13;
63. Zie bijv. de brief van de Staatssecretaris aan de Voorzitter van de Tweede Kamer van 1 november 2012, kenmerk DGNR-PDN2000/12344710. Zie ook Kamerstukken II 2012/13, 33 037, nr. 64, p. 24 en 32-33. &#13;
64. Aan deze vrijstelling waren wel drie voorwaarden verbon­den, te weten dat 1) het moet gaan om projecten of andere handelingen waarvoor vóór 1 oktober 2005 een onher­roepelijke vergunning op grond van de Wet milieubeheer of Hinderwet is afgegeven of een melding op grond van de Wet milieubeheer is gedaan, 2) de stikstofdepositie ten opzichte van de depositie die voor 1 oktober 2005 in een representatieve periode gemiddeld werd veroorzaakt, niet is toegenomen en 3) het project of de andere handeling vanaf 1 oktober 2005 niet zodanig is gewijzigd dat het andere significante gevolgen dan stikstofdepositie kon en kan veroorzaken op een voor stikstof gevoelig habitat. Zie Kamerstukken II 2012/13, 33 669, nr. 4, p. 7-10. &#13;
65. Kamerstukken II 2012/13, 33 669, nr. 4, p. 6-7. &#13;
&#13;
</legacyfootnotes><footnotes><footnote/></footnotes><auteurs>mr. F.H. Damen&#13;
</auteurs><published>2013-11-01 00:00:00</published><modified>2013-11-01 00:00:00</modified><editiondate>2013-11-01</editiondate><htmlpath>https://denhollander.info/artikel/10806</htmlpath></article>
</articles></edition>