<edition><articles><article><jaar>2011</jaar><naam>Tijdschrift voor Agrarisch Recht</naam><uitgave>7/8</uitgave><aflevering>7</aflevering><searchword>TvAR 7/8/2011</searchword><id>9396</id><udhid>UDH:TvAR/9396</udhid><titel>Ruimtelijke ordening. Verslag van het wetenschappelijke deel van de algemene ledenvergadering van de Vereniging voor Agrarisch recht (VAR) 13 mei 2011</titel><searchwords><searchword>TvAR 7/8/2011</searchword><searchword>UDH:TvAR/9396</searchword></searchwords><attachments><attachment><name>TvAR2011_07_08_03_Ruimtelijke.pdf</name><extention>pdf</extention><url>https://denhollander.info/download/8206/ci</url></attachment></attachments><inleiding>De vergadering wordt geopend door de voorzitter, prof. mr. G.M.F. Snijders. Dit jaar verheugt de vereniging zich in een hoge opkomst die te maken heeft met het onderwerp dat in­houdelijk aan de orde is: ‘de ruimtelijke ordening van het buitengebied’. Er worden twee preadviezen toegelicht. Het eerste preadvies is van prof. mr. D.W. (Willem) Bruil1 en gaat over het ‘Bestemmingsplan buitengebied’. Het tweede is van mr. P.P.A (Paul) Bodden2 ‘Wie ordent de ruimte in het landelijk gebied’. Beide preadviezen zijn opgenomen in het Tijdschrift voor Agrarisch Recht.3&#13;
</inleiding><content>Het preadvies van prof. mr. D.W. Bruil: ‘het bestemmingsplan buitengebied’&#13;
Willem Bruil opent met de constatering dat de ruimtelijke ordening van het buitengebied op dit moment weer promi­nent uitgebreid in beeld is, omdat de maatschappelijke dia­loog over megastallen is gestart. Megastallen zijn volgens hem bij uitstel een ruimtelijke ordeningskwestie: hoe wor­den die stallen in het buitengebied ingepast? Het gaat er Bruil in zijn preadvies voornamelijk om wat de stand van zaken met betrekking tot het bestemmingsplan buitengebied is: wat zijn de materiële aspecten van het bestemmingsplan buitengebied en wat is daarvan de betekenis voor de land­bouw? Met andere woorden, wat kan men met zo’n bestem­mingsplan en wat vooral niet?&#13;
Algemene observaties&#13;
Bruil komt eerst met enkele algemene observaties. Daar­voor heeft hij een groot aantal uitspraken van de Afdeling Bestuursrechtspraak van de Raad van State bestudeerd. Hij constateert dat de rechtspraak de afgelopen twintig jaar een grote kentering heeft doorgemaakt. Van Kroonjurispruden­tie, die in 1997 nog eens is geanalyseerd door Fortgens, naar jurisprudentie van de Afdeling die door de invoering van de Algemene wet bestuursrecht sterk is geformaliseerd. Veel uitspraken van de Afdeling gaan over motiverings- en zorg­vuldigheidsgebreken en minder over de ruimtelijke orde­ning als zodanig. Dat komt volgens de preadviseur omdat de algemene beginselen van behoorlijk bestuur bij de toetsing door de Afdeling bestuursrechtspraak een steeds belangrij­ker rol spelen. De toetsing door de Afdeling is daardoor ta­melijk afstandelijk. Die afstandelijke toetsing is er ook de oorzaak van dat de overheid van de Afdeling veel mag, zo­lang die overheid maar goede planologische argumenten heeft; die argumenten worden marginaal getoetst.&#13;
Procesrecht&#13;
In het procesrecht zijn de laatste jaren wel effectieve ver­beteringen opgetreden. Die leiden alle tot finale geschilbe­slechting. Bijvoorbeeld het zelf in de zaak voorzien (art. 8:72, derde lid Awb). De Afdeling doet steeds meer uitspra­ken waarbij zij zelf een bestemmingsplankaartje aan de uit­spraak hecht waarop ze bepaalt hoe de bestemming moet worden ingevuld. Zelf in de zaak voorzien in plaats van de zaak terugverwijzen naar de overheid. Dat kan ook zo­lang de feiten maar duidelijk zijn en niet voor discussie vat­baar. Een ander voorbeeld is dat de Afdeling steeds vaker rechtsgevolgen in stand laat. Verder is de bestuurlijke lus in­gevoerd (art. 8:51a t/m 8:51c Awb), waarmee het mogelijk wordt om een gebrek van het besluit te herstellen tijdens de procedure die aanhangig is bij de bestuursrechter. Deze pro­cedure wordt tijdelijk aangehouden om het bestuursorgaan de tijd te geven het gebrek te repareren. Vervolgens gaat de procedure bij de bestuursrechter verder. Dat bespaart veel tijd en het besluit hoeft niet vernietigd te worden. Een an­dere middel om de effectiviteit te vergroten is de beper­king van het belanghebbende-begrip. In de jurisprudentie heeft dit al enige vorm gekregen door bijvoorbeeld organi­saties die alleen werk maken van het voeren van procedures niet langer als belanghebbende te beschouwen. Hun belang bij een besluit moet uit de statuten blijken en zij moeten ook feitelijke werkzaamheden op dat terrein verricht hebben. Als dat niet het geval is of het belang is te ruim omschreven, dan zijn zij niet-ontvankelijk.&#13;
Een volgend en zeer belangrijk begrip is de introductie van het relativiteitsvereiste: ‘een besluit waartegen bezwaar is gemaakt of beroep is ingesteld kan ondanks schending van een geschreven of ongeschreven rechtsregel of algemeen rechtsbeginsel door het orgaan dat op het bezwaar of beroep beslist in stand worden gelaten, indien aannemelijk is dat een belanghebbende daardoor niet is benadeeld, omdat de geschonden regel niet de belanghebbende beoogt te bescher­men. Het relativiteitsvereiste is geïntroduceerd in art. 15 van de Crisis- en herstelwet en geldt vooralsnog alleen voor die wet. Via het wetsvoorstel 32 450 tot wijziging van de Alge­mene wet bestuursrecht wordt het beginsel in heel het be­stuursrecht ingevoerd. Daarnaast is er nog de forse verho­ging van het griffiegeld, die ertoe zal leiden dat het aantal bezwaren en beroepen zal verminderen.&#13;
Bruil stelt in zijn preadvies vast dat de rechter in ruimtelijke ordeningszaken niet heel veel aanknopingspunten heeft om tot een inhoudelijke toetsing te komen. Dat komt volgens hem omdat de Wet op de ruimtelijke ordening (Wro) eigen­lijk geen materiële normen bevat behalve dan de algemene en vage norm van ‘een goede ruimtelijke ordening’. En wat een goede ruimtelijke ordening is dat is in eerste instantie een beleidsafweging. De gemeente moet de belangen afwe­gen. Alleen als het bestuursorgaan een belang niet afweegt of niet in de beschouwing betrekt, dan vernietigt de Afdeling het besluit vanwege het zorgvuldigheidsbeginsel of van­wege het ontbreken van een goede ruimtelijke motivering. De norm ‘een goede ruimtelijke ordening’ is zo vaag dat die nauwelijks vatbaar is voor eigen inbreng door de rech­ter. Met andere woorden, een goed verhaal van het bestuurs­orgaan houdt dus stand. Bruil stelt zich daarbij de vraag of – als er voor belanghebbenden materieel weinig te halen is bij de bestuursrechter - het niet beter is om te kijken naar het burenrecht. Veel ruimtelijke ordeningszaken zijn immers ook burengeschillen. Vooralsnog zal de overheid nog een belangrijke rol spelen, omdat die geschillen tussen burgers moet kanaliseren.&#13;
Bouwpercelen&#13;
Één van de centrale onderwerpen in Bruil’s preadvies is dat van de agrarische bouwpercelen. De laatste jaren kent Ne­derland een standaardmaat voor bouwpercelen. In 1997 was dat nog 1 hectare, terwijl tegenwoordig de standaardmaat al uitgaat van 1,5 hectare. Het laatste jaar is een discussie op gang gekomen die over het tegendeel gaat, namelijk kleinere bouwpercelen. Die discussie is ingegeven door de megastal­len. De vraag is of het nog wel wenselijk is dat de agrarische sector in het kader van schaalvergroting zulke grote stal­len in het buitengebied bouwt. Die discussie komt in alle be­stemmingsplannen en provinciale plannen terug. Hoe groot mag in dat kader een agrarisch bouwblok dan nog zijn? Het beginsel voor het toekennen van een groot bouwblok is ei­genlijk betrekkelijk eenvoudig: een bouwblok op maat voor bestaande reële bedrijven. Die moeten voldoende moge­lijkheden hebben om ook op termijn levensvatbaar te kun­nen blijven. Een bedrijf dat op slot komt te staan is immers niet levensvatbaar. Dat betekent dat binnen de planperio­de reële uitbreidingsmogelijkheden worden geboden. Voor die bedrijven kan dan maatwerk geleverd worden. Bij maat­werk kijkt men naar een aantal factoren om zo’n bouwblok toe te kennen. Dat is in de eerste plaats de omgeving, zo­als een natuur- of woongebied. Immers, niet op alle plaatsen in Nederland is het wenselijk dat zo’n bedrijf groeit. Som­mige bedrijven liggen inmiddels op de verkeerde plaats en daarvan is het gewenst dat ze op termijn verdwijnen. Soms zelfs meteen al. De overheid bestemt zo’n bedrijf dan weg. Een bekende vorm daarvan is het extensiveringsgebied uit de Reconstructiewet. Deze gebieden zijn in de reconstructie­plannen neergelegd rond natuurgebieden en woonkernen.&#13;
Bij maatwerk kijkt men ook naar de onderneming zelf, zo­als de omvang en de plannen van de ondernemer. Zijn er be­drijfsopvolgers? Wat is de toekomstvisie? Het beste is om daarbij onderscheid te maken naar de verschillende bedrijfs­vormen, zoals dat in landbouwontwikkelingsgebieden ge­beurt. De Wro kan geen onderscheid maken naar het soort ondernemer en waar hij vandaan komt. In structuurvisies en reconstructieplannen zijn bijvoorbeeld algemene maatsta­ven opgenomen voor de grootte van een bouwperceel. Voor landbouwontwikkelingsgebieden gelden andere, vaak gro­tere, maten dan voor verwevingsgebieden De Raad van Sta­te vindt dat ook aanvaardbaar. Wel geldt dat het bestuursor­gaan dat het bouwperceel toekent steeds weer moet nagaan of in dat concrete geval moet worden afgeweken van het al­gemene beleid. Daarbij spelen de omstandigheden op het betreffende bedrijf dan weer een belangrijke rol.&#13;
Dat is anders wanneer het bedrijf op slot wordt gezet, zoals dat in extensiveringsgebieden kan gebeuren. Dan wordt het bouwblok letterlijk op de muur van de agrarische bedrijfs­bebouwing gezet. Deze vorm van planologie is toegestaan mits goed onderbouwd, dus voornamelijk vanuit de omge­vingsfactoren.4 Als dat een goede ruimtelijke ordening kan opleveren, dan moet het bestuursorgaan zich ook afvragen hoe het de door de ondernemer geleden schade gaat vergoe­den. De uitspraak Groesbeek is in dat kader ook interessant, omdat daar verwezen wordt naar het overgangsrecht van het bestemmingsplan. Wanneer de overheid een bedrijf wil weg­bestemmen dan betekent dat in het algemeen ook dat er ge­keken moet worden naar de vraag of die wens financieel en economisch uitvoerbaar is. Dat betekent dat niet alleen be­oordeeld moet worden of het weg te bestemmen bedrijf kan worden gecompenseerd, maar ook of de nieuwe bestemming kan worden gerealiseerd, bijvoorbeeld de bestemming na­tuur. Wordt die nieuwe bestemming niet onmiddellijk gere­aliseerd, dan dient de overheid het bedrijf voorlopig onder het overgangsrecht te brengen. Het wordt dan niet meteen op slot gezet. Onder het overgangsrecht kan dan voorlopig het bestaande gebruik worden voortgezet, soms met nog wat kleine uitbreidingsmogelijkheden erbij, inclusief een calami­teitenbepaling.5&#13;
Planologie waarbij het bouwblok op de muur wordt gezet is volgens Bruil hetzelfde als wegbestemmen. Elke mogelijk­heid tot uitbreiding wordt daarbij ontnomen. Daar ziet Bruil overigens ook een knelpunt. Een positief bestemd bedrijf met een bouwblok op de muur kan en mag minder dan een bedrijf dat onder het overgangsrecht valt, maar nog wel ge­ringe uitbreidingsmogelijkheden heeft.&#13;
Een andere interessante vraag is of uitbreidingsmogelijk­heden ‘bij recht’ moeten worden toegekend of ook via een wijzigingsbevoegdheid in het bestemmingsplan. De ten­dens lijkt te zijn dat steeds meer gemeente grijpen naar het middel van de wijzigingsbevoegdheid. Voor elke uitbrei­ding heeft het bedrijf dan burgemeester en wethouders no­dig. Voor de ondernemer heeft deze vorm van planologie be­langrijke nadelen. Hij moet telkens een aanvraag indienen, die aanvraag van onderzoeksrapporten voorzien en daar­voor omvangrijke investeringen doen. Nij het opstellen van een bestemmingsplan verricht de gemeente dat onderzoek al van te voren. Gemeenten die alles naar de wijzigingsbe­voegdheid schuiven moeten wel motiveren waarom ze niet bij recht een bouwblok op maat of voor dit concrete geval een bouwblok toewijzen. Dat betekent dat een generieke re­geling waarbij alle uitbreidingen eerst via een planwijziging mogelijk zijn niet door de beugel kan.&#13;
Het preadvies van P.P.A. Bodden ‘Wie ordent de ruimte in het landelijk gebied?’&#13;
Paul Bodden neemt het woord over van Willem Bruil. Hij heeft zijn preadvies geschreven over de ruimtelijke orde­ning in het landelijk gebied op de hogere schaalniveaus6. Hij heeft zich daarbij de vraag gesteld wie nou eigenlijk de ruimte in het landelijk gebied ordent? Wat is daarbij de rol van het Rijk en de provincie en hoe verhoudt zich dat tot de gemeente? Hij benadrukt dat hij als centrale vraagstelling hanteert hoe de verschillende overheidsniveaus, rijk, pro­vincie en gemeente, de bevoegdheden uit de Wro aanwen­den om het beleid voor het landelijk gebied te realiseren. De aanpak die hij daarbij heeft gehanteerd heeft invloed op de conclusies die hij trekt. Zou een andere werkwijze wor­den gevolgd, dan zouden wellicht andere conclusies kunnen worden getrokken. Het preadvies van Bodden is gebaseerd op de wetsgeschiedenis en de spaarzame jurisprudentie over dit onderwerp. Voor het preadvies is alleen uitgegaan van de uitspraken die over de grootschalige intensieve veehouderij gingen, met daarbij in het achterhoofd de discussie over me­gastallen. De nadruk van het betoog van Bodden ligt op de verhouding tussen de provincie en de gemeente, omdat zich daar het grootste het spanningsveld bevindt. Het Rijk houdt zich nog op de vlakte en wil eerst de uitkomsten van een maatschappelijke discussie op internet over dit onderwerp afwachten. Bijzonder aan die discussie is wel dat alle Neder­landers een mening wordt gevraagd over megastallen, zon­der dat het begrip is gedefinieerd. In zijn advies richt Paul Bodden zich op de provincies Groningen en Noord-Brabant, één provincie die reconstructieprovincie is in de zin van de Reconstructiewet en één provincie die dat niet is.&#13;
Achter de Wro gaat het beginsel van het meest geschik­te overheidsorgaan schuil. Dat houdt in dat de wetgever bij het maken van de Wro als uitgangspunt heeft gekozen: cen­traal wat moet en decentraal wat kan, dus zoveel mogelijk bevoegdheden bij de lagere overheidsniveaus. Daarbij heeft de wetgever er expliciet voor gekozen om de positie van het bestemmingsplan te versterken. Het bestemmingsplan moest het belangrijkste ruimtelijk ordeningsinstrument worden. De gemeente is daarbij het meest geschikte niveau om de ruim­telijke ordening inhoud te geven, omdat die volgens de wet­gever bij uitstek in staat wordt geacht alle belangen, feiten en omstandigheden goed af te wegen. Alleen wanneer daar écht aanleiding toe is, zo blijkt uit de memorie van toelich­ting, wordt de ruimtelijke ordeningstaak naar een hoger ni­veau getrokken. Verder is een belangrijk uitgangspunt in de Wro de scheiding tussen beleid en normstelling. Beleids­plannen kunnen daardoor geen concrete beleidsbeslissingen meer bevatten. Die werden immers als normstellend gezien. Normen moeten in separate documenten worden vastgelegd.&#13;
Bodden ligt zijn advies vervolgens toe aan de hand van de volgende casus. Deze casus komt inmiddels in allerlei varia­ties terug op meerdere plekken in Nederland.&#13;
Een pluimveehouder in de provincie Groningen wil uitbreiden. Het bestemmingsplan laat die uitbreiding toe. Er is wel een ontheffing van het gemeentebe­stuur nodig van het bestemmingsplan. Het bestuur wil die ontheffing ook verlenen. De provincie ziet de uitbreiding echter niet zitten en beroept zich op de rechtstreekse werking van haar provinciale verorde­ning. De provincie werkt alleen maar mee wanneer de uitbreiding overeenkomstig haar wensen wordt uitge­voerd. Die wensen houden in dat de pluimveehouder zijn stallen op een andere plaats dan gewenst moet bouwen. Die plaats ligt voor een deel op de grond van de buurman. Het bouwplan kan dus niet worden uit­gevoerd zonder grond van de buurman te verwerven of te pachten. De buurman werkt niet mee. Voor de provincie is dat geen reden om van haar standpunt af te wijken. Een andere wens van de provincie is dat de ondernemer zijn bestaande stallen sloopt en daarvoor vier stallen terugbouwt. De provincie wil de afspraken desnoods vastleggen in civielrechtelijke overeenkom­sten. Alleen wanneer de ondernemer hiertoe bereid is werkt de provincie mee.&#13;
Rol provincie&#13;
Wat is nu de bevoegdheid van de provincie? Het beleid van de provincie vindt men terug in de structuurvisie. De grond­slag daarvan ligt in art. 2.2 Wro. De normstellende bevoegd­heid is geregeld in art. 4.1 Wro. Daar is geregeld dat bij of krachtens provinciale verordening regels kunnen worden ge­steld ten aanzien van bestemmingsplannen of omgevings­vergunningen waarmee van het bestemmingsplan wordt afgeweken. Met die laatste categorie worden de oude pro­jectbesluiten en art. 19 WRO (oud) vrijstellingen bedoeld. Gemeenten moeten bij het maken van bestemmingsplan­nen, het afwijken daarvan door middel van een omgevings­vergunning of bij het maken van een beheersverordening de algemene regels in acht nemen die provinciale staten in hun verordeningen ten aanzien daarvan hebben gesteld. Een voorbeeld: als in de verordening is geregeld dat er geen gro­tere bouwblokken zijn toegestaan dan 1 ha, dan schrijft art. 4.1, lid 1 Wro voor dat gemeenten binnen een jaar hun be­stemmingsplannen daarop moeten hebben aangepast. Het derde lid van dat artikel geeft de provincie vervolgens de mogelijkheid om die bepaling uit de verordening recht­streeks te laten werken totdat het bestemmingsplan is aange­past. Dit vormt een imperatieve weigeringsgrond voor alle aanvragen om een omgevingsvergunning die dan nog wor­den ingediend (art. 2.1, lid 1 onder c jo. 2.12, lid 1 onder c Wabo).7&#13;
Een ander middel waarover de provincie beschikt is de pro­actieve aanwijzing van art. 4.2 Wro. Dat is een opdracht van gedeputeerde staten aan de gemeente waarbij de gemeen­te volgens de eisen van de provincie een bestemmingsplan moet opstellen. Een derde middel is de reactieve aanwijzing van art. 3.8, lid 6 Wro. Die laat zich het beste vergelijken met de vroegere onthouding van goedkeuring. De reactie­ve aanwijzing heeft materieel hetzelfde effect. Dat deel van het bestemmingsplan waar de reactieve aanwijzing op ziet kan niet in werking treden. Tot slot is er ook nog het provin­ciaal inpassingsplan van art. 3.26 Wro. Het inpassingsplan is een bestemmingsplan dat gemaakt is door de provincie en aan de gemeente wordt opgelegd. De provincie mag haar be­voegdheden aanwenden als het provinciaal belang daarom vraagt. Het Rijk heeft dezelfde bevoegdheden, maar worden alleen gebruikt als het rijksbelang dat vraagt. De conclusie van al die instrumenten die de provincie in de Wro heeft ge­kregen is dat de provincie daarmee de ruimtelijke ordening &#13;
als het ware naar zich toe kan trekken. De normstellende be­voegdheid van provincie en het Rijk betekent niet dat geen rekening meer hoeft te worden gehouden met het beleid in de structuurvisies en andere beleidsdocumenten. Daar moe­ten gemeenten wel degelijk rekening mee houden.8&#13;
Wat is er dan nog over van het beginsel in de Wro dat de­centraal wat kan en centraal wat moet, dat de ruimtelijke or­dening in beginsel bij de gemeente ligt? Is er een beperking in de wet waardoor die verhindert dat de provincie zo maar ruimtelijke ordeningstaken naar zich toe kan trekken? In de wet zijn in art. 4.1 twee criteria geformuleerd. Het eerste cri­terium is dat van het provinciaal belang en de tweede dat van de goede ruimtelijke ordening.&#13;
Bij het criterium van de provinciale belangen is het de vraag of daar een beperkende werking vanuit gaat. In de literatuur heeft Theunissen gesteld dat het criterium niet veel meer is dan een beperking ten opzichte van het rijksniveau, dus en­kel een beperking naar boven. Volgens hem houdt het cri­terium geen beperking naar beneden in. De provincie kan regelen wat ze wil. In dat verband is de uitspraak van de Af­deling van 21 april 2010 relevant.9 In deze zaak speelde de vraag of het adequaat hoog waterbeschermingsniveau een nationaal belang of een provinciaal belang is. De Afdeling oordeelde dat het nationaal en provinciaal belang elkaar niet uitsluiten en dus ook complementair kunnen zijn. Niet is uit­gesloten dat het Rijk een taak heeft op rijksniveau en de pro­vincie aanvullend daarop die taak op hetzelfde onderwerp verder kan invullen. Vanuit dat oogpunt lijkt de provincia­le rol in de wet wel mee te vallen. Echter, de wetgever heeft die rol niet gedefinieerd of sterk ingekaderd. Wel geeft de wetgever voorbeelden van wat volgens hem een provinciaal belang kan zijn. De wetgever noemt: projecten ten behoe­ve van hoogspanningsleiding, rivierverruiming, bestrijding van hoog wateroverlast, de vestiging van een voorziening voor grootschalige opslag van vervuilde baggerspecie en een groot windmolenpark. Dat zijn dus behoorlijk grote pro­jecten. In de uitspraak van 20 oktober 2010, oordeelt de Af­deling dat een reclamemastenbeleid over masten van 6 me­ter hoog wel degelijk een provinciaal belang is, omdat die masten de kwaliteit van het buitengebied raken. De provin­cie mag zich het beleid voor het buitengebied dus aantrek­ken10. Na deze uitspraak heeft de Afdeling meer uitspraken gedaan die deze lijn bevestigen. Hieruit kan de conclusie ge­trokken worden dat de Afdeling snel een provinciaal belang aanneemt.11 In een uitspraak 6 juli 2005 ging het over de af­stand tussen een begraafplaats enerzijds en woningen an­derzijds.12 De provincie onthield goedkeuring aan het be­stemmingsplan, omdat dat plan woningbouw dicht op een begraafplaats mogelijk maakte. De Afdeling oordeelde dat die afweging niet door de provincie mocht worden gemaakt, maar bij uitstek bij de gemeente thuishoorde. Tijdens deze uitspraak was de Wro in volle voorbereiding, maar de wet­gever heeft niets met de door de Afdeling bedoelde schei­ding gedaan.&#13;
Vervolgens het tweede criterium: een goede ruimtelijke or­dening. Is dat in de Wro beperkt? Het criterium wordt ruim uitgelegd, zoals Bruil ook al liet zien. Alles mag worden ge­regeld zolang het maar ruimtelijk relevant is. Een door de Afdeling geaccepteerd voorbeeld is dat in het buitengebied onderscheid wordt gemaakt tussen grondgebonden en niet-grondgebonden landbouw. Maar een verbod op intensieve nertsenfokkerijen dan? Is zo’n verbod ruimtelijk relevant? Wat is het verschil tussen een nertsenfokkerij als intensie­ve veehouderij en een varkens- of kippenmesterij? Wat is de ruimtelijke relevantie van die differentiatie? Dit verbod had de provincie Groningen in haar verordening opgeno­men. Van Alphen schreef recentelijk in het Tijdschrift voor Agrarisch Recht een noot bij de uitspraak van 16 juni 2010 waarin hij het aanlegvergunningstelsel voor het telen van ruwvoedergewassen aan de orde stelde. Ook een dergelijk vergunningstelsel is volgens de Afdeling ruimtelijk relevant. Het criterium heeft de afgelopen tien jaar een opvallende ontwikkeling doorgemaakt. Wat tien jaar geleden ondenk­baar leek, is nu in de rechtspraak een onderwerp van geschil. Is een agrarisch bedrijf met 750 melkkoeien nog grondge­bonden? Provincies en gemeenten stellen voor dit soort be­drijven allerlei regels en voorwaarden waarvan de vraag is of die wel ruimtelijk relevant zijn. Bijvoorbeeld de eis dat de ondernemer weidegang moet toepassen of de eis dat de mestafzet geregeld moet zijn op de landbouwgronden die om het bedrijf heen liggen en dat dat dan ook nog eens moet gebeuren volgens de normen die daarvoor zijn opgenomen in de meststoffenwet.&#13;
Dan is er nog een derde reden waarom het lastig is om pro­vinciale bemoeienis via verordeningen aan te vechten. Pro­vinciale verordeningen zijn immers niet appellabel, zoals bestemmingsplannen dat wel zijn. De enige mogelijkheid is de indirecte toetsing, dus via een bestuursrechtelijke pro­cedure tegen een geweigerde omgevingsvergunning of een vastgesteld bestemmingsplan of een reactieve aanwijzing van de provincie. In die procedures wordt de verordening slecht marginaal getoetst. Er moet dan al sprake zijn van strijd met algemene rechtsbeginselen of een hogere regeling of er moet al sprake zijn van willekeur. Daar is dus niet snel sprake van, vergelijk de procedures rond geurverordeningen. Die verordeningen zijn volgens Bodden niet veel meer dan een enorme doelredenering om woningbouw vlakbij geur­hinderlijke objecten mogelijk te maken. Bodden sluit zijn eerste deel af met de tussenconclusie dat de provincie de in­tensieve veehouderij via de provinciale verordening kan re­gelen, omdat van de criteria ‘provinciaal belang’ en ‘goede ruimtelijke ordening’ nauwelijks beperkende werking uit­gaat.&#13;
Preadviseur Willem Bruil (tweede deel)&#13;
Willem Bruil zet zijn betoog over het bestemmingsplan bui­tengebied voort. Hij constateert, net als Paul Bodden dat deed, dat de Afdeling al snel aanneemt dat alles dat een agrariër doet planologisch relevant is. Als voorbeeld werd al aangehaald het vergunningenstelsel voor telen van voe­dergewassen met uitzondering van gras. Hiervoor is in som­mige gemeenten een omgevingsvergunning nodig. Als ruimtelijk relevant argument wordt bij maïsteelt het ‘open landschap’ ten berde gebracht, zoals in de gemeente Zoeter­meer. Bijzonder daaraan is wel dat diezelfde gemeente geen moeite heeft met torenflats, hoogspanningsmasten, windmo­lens en diverse vormen van infrastructuur met alle bijbeho­rende kunstwerken. Alsof maïs het zicht daarop ontneemt. Deze vorm van planologie bedrijven grijpt in in de agrari­sche bedrijfsvoering. Een tweede voorbeeld is die van de bestemming ‘biologisch’ die door de Afdeling acceptabel wordt geacht. De Afdeling eist wel dat duidelijk omschre­ven is wat onder zo’n bedrijf wordt verstaan. De gemeen­te Den Briel is daar goed in geslaagd en beschrijft het heel nauwkeurig.13 In die zaak ging het over een glastuinbouw­bedrijf. De betrokken ondernemer protesteerde tegen deze bestemming omdat hij in strijd daarmee zou handelen wan­neer hij zijn bedrijfsvoering zou wijzigen door bijvoorbeeld van organische mest over te stappen op kunstmest. Dat be­zwaar werd door de Raad van State terzijde geschoven. Wat de ruimtelijke relevantie van zo’n bestemming is, is to­taal onduidelijk. De Afdeling motiveert dat ook niet. Anders is het, zoals in de gemeente Houten, waar die bestemming vlakbij een natuurgebied ligt.14 Daar kan nog worden aange­nomen dat een biologische bedrijfsvoering gunstiger is voor het nabij gelegen natuurgebied. Maar ook dan wordt het na­tuurgebied gebruikt om de agrarische bedrijfsvoering te stu­ren. Dan rijst opnieuw de vraag wat een dergelijk ingrijpen van doen heeft met een goede ruimtelijke ordening en waar­om de Afdeling een dergelijke bestemming klakkeloos aan­neemt. Paul Bodden noemde kort al de weidegang. Ook hier is een aantal gemeenten erin geslaagd dit als ruimtelijk re­levant argument in het bestemmingsplan voor te schrijven. Waar het Campina niet lukt, probeert de lokale overheid het wel. Weidegang wordt onderdeel van de definitie van grond­gebonden landbouw. Daaronder wordt dan begrepen een rundveehouderij waarbij weidegang een essentieel onder­deel van de bedrijfsvoering uitmaakt. Dat betekent dus wel dat wanneer de agrariër ervoor kiest zijn melkkoeien op stal te houden, hij daarmee onmiddellijk in strijd met het be­stemmingsplan handelt. Nog zo’n voorbeeld is het verplicht aanwenden van de mest op eigen grond, anders is het bedrijf niet grondgebonden, Wat is daar de planologische relevan­tie van? Wie ziet nu of de mest die wordt uitgereden, wordt aangewend op de grond van de agrariër zelf of dat van zijn buurman? Wat als je wel aan die eis voldoet maar de grond op enig moment verkoopt aan een buurman met wie je af­spreekt de mest gewoon te blijven uitrijden op die grond? Het gaat behoorlijk ver en is in geen enkel opzicht ruim­telijk relevant. Een ander voorbeeld is dat van de spuitzo­nes. Daarover is in het Tijdschrift voor Agrarisch Recht al veel geschreven. Spuitzones worden in bestemmingsplan­nen verplicht voorgeschreven. In die zones mogen geen be­strijdingsmiddelen worden gebruikt. Een bestemmingsplan gaat minstens tien jaar mee. Als de spuittechnieken vervol­gens in ras tempo verbeteren zodat nauwelijks nog verneve­ling of drift optreedt waardoor veel smallere zones kunnen worden gebruikt, kan de agrariër niets, want hij is gebonden aan de in het bestemmingsplan opgenomen zone. Het lijkt er dus op, en daar zal ook later in de vergadering nog een stel­ling over worden geponeerd, dat alles wat de agrariër doet, planologisch relevant is.&#13;
Geurhinder&#13;
Geurhinder is betrekkelijk ingewikkeld geworden. Daar­aan heeft Bruil in zijn advies vrij veel aandacht besteed, om­dat in bestemmingsplanprocedures aan de geurproblema­tiek altijd twee kanten kleven. Met name de ontwikkeling in de jurisprudentie is betrekkelijk verontrustend. Het lijkt erop dat het draagvlak in de maatschappij, maar ook bij de rech­ter, langzaam aan het verdwijnen is. Er wordt steeds meer geurhinder geaccepteerd, meer zelfs dan de Wet Geurhinder agrarische bedrijven toestaat om te veroorzaken. Een doel­gericht middel daarvoor is de geurverordening die een ge­meente in het leven kan roepen. Wanneer de geurhinder vanwege een agrarisch bedrijf de wettelijke norm dreigt te overschrijden, dan kan de gemeente voor een gebied waar zij woningbouw projecteert een geurverordening vaststellen die minder strenge normen voor die geurhinder kent. Daar­door is woningbouw mogelijk. Als het plan dan is gereali­seerd trekt de gemeente de verordening eventueel weer in. De wijk is dan qua geur overbelast, maar de rechter kan daar niet in treden. In relatie tot geur is het ook opvallend om te constateren dat de Afdeling zeer terughoudend toetst als het gaat om volksgezondheidsaspecten. Daarvoor zijn geen af­standsnormen in welke wet dan ook opgenomen. Er is wel onderzoek gaande, maar normen zijn er nog niet. Gezond­heidsaspecten van dieren worden in andere wetten geregeld en de Afdeling verwijst daar dan ook standaard naar. De af­deling doelt kennelijk op de Gezondheids- en welzijnswet voor dieren, maar die wet kent geen bevoegdheid om nor­men te formuleren over de stalinrichting of de afstanden ten opzichte andere bedrijven of gevoelige objecten. In die wet­ten gaat het primair om de preventie van dierziekten en de bestrijding daarvan.&#13;
Een beslissing over een omgevingsvergunning voor mili­eu wordt genomen volgens een bepaalde normering. Men krijgt een vergunning als men aan de Wet milieubeheer, de Wet geurhinder en de Wet ammoniak en veehouderij vol­doet. Voor een bedrijf is duidelijk hoeveel hinder het mag veroorzaken. Daarnaast is er de gehinderde die een beslis­sing vraagt over de hoeveelheid hinder die hij moet tolere­ren. Die beslissing vindt niet in het milieu spoor plaats, maar in het spoor van de ruimtelijke ordening. Het voornemen om een woningbouwlocatie te realiseren, wordt dus niet getoetst aan de Wet Geurhinder. Toch vragen beide om afstemming op elkaar, die afstemming is er niet meer.&#13;
Er is bij geurhinder in ruimtelijke zin een aantal situaties te onderscheiden. De eerste is het bouwen van een geurgevoe­lig object binnen de geurcontour van een bedrijf. De Afde­ling toets dat als volgt. In beginsel is zo’n ontwikkeling niet mogelijk, omdat wordt gebouwd binnen de contour en er een overbelaste situatie kan ontstaan. De afdeling stelt zich de vraag of het agrarisch bedrijf van dat object last heeft zo­dra het bedrijf wil uitbreiden. Zodra daarvan sprake is, is de ontwikkeling niet mogelijk. Het belemmert de uitbreiding. Dan is er de situatie te onderscheiden waarin bij een agra­risch bedrijf al jaren een geurgevoelig object staat, maar nu binnen de contour nog een geurgevoelig object wordt ge­bouwd. Die situatie heeft geen gevolgen voor de uitbrei­dingsplannen van het bedrijf, omdat het eerste object de uitbreiding toch al tegenhoudt. Of het eerste object wordt bewoond door de knecht van het bedrijf maakt daarbij niet uit. Een tweede vraag die vervolgens aan de orde komt is of er binnen die contour nog wel een aanvaardbaar woon- en leefklimaat kan worden gegarandeerd. Wat aanvaardbaar is volgens de Wet geurhinder is niet gelijk aan wat aanvaard­baar is uit het oogpunt van de ruimtelijke ordening. Het &#13;
RIVM heeft daarvoor een tabel ontwikkeld. Niettemin blijkt uit de rechtspraak dat in toenemende mate wordt toegestaan dat binnen de geurcontour een geurgevoelig object kan wor­den gebouwd. Het criterium van het aanvaardbare woon- en leefklimaat wordt daarbij steeds verder opgerekt. Die ont­wikkeling doet zich ongeveer sinds 2008 voor. In het pre­advies is daarover een reeks uitspraken opgenomen. De uit­spraak Bladel is daarbij illustratief. Die uitspraak komt erop neer dat wanneer men kiest om te gaan wonen in de buurt van een boerderij er ook al snel sprake is van een aanvaard­baar woon- en leefklimaat. Twee weken voor de vergadering heeft de Afdeling daar in een uitspraak over de gemeente Weert verder op voortgeborduurd. Met dit soort overwegin­gen ondergraaft de Afdeling de normering uit de Wet geur­hinder via de ruimtelijke ordening. Dat is van één kant te begrijpen, maar dat begrip houdt op wanneer blijkt dat de agrariër vanwege dat object niet meer kan uitbreiden. Dan wordt de agrariër uiteindelijk de das omgedaan. Deze situ­atie is volstrekt anders dan die onder de oude geurhinderre­geling. Onder die regeling sneed het mes aan twee kanten en moesten beiden ontwikkelingen bij elkaar uit de buurt blij­ven.&#13;
Een tweede situatie is het bouwen van een geurgevoelig ob­ject buiten de geurcontour. In beginsel is dat geen probleem zolang er geen sprake is van meer geur veroorzakende be­drijven in de omgeving. Is daar wel sprake van dan moet de geur van al die bedrijven bij elkaar worden opgeteld volgens de cumulatieregeling. Bij die toets wordt gekeken naar wat de omliggende agrariërs aan geurbelasting hebben, waar de geurcontouren liggen en of er nog uitbreidingsmogelijkhe­den zijn. Die cumulatieberekening stamt nog uit de tijd van de oude geurregelgeving. Van belang is te beseffen dat de cumulatieberekening bij de ruimtelijke toets dus nog speelt, maar in de Wet geurhinder niet meer. Daar wordt naar indi­viduele bedrijven gekeken.&#13;
Daarnaast is het ook mogelijk dat een agrarisch bedrijf in de richting van een geurgevoelig object uitbreidt, bijvoorbeeld door vergroting van het bouwblok. Ook dan kunnen twee si­tuaties worden onderscheiden. De grootte van een bouw­blok wijzigt zonder dat sprake is van overbelasting volgens de Wet geurhinder en de grootte van een bouwblok wij­zigt waar al sprake is van een overbelaste situatie. Alleen in de overbelaste situatie ligt het geurgevoelig object bin­nen de geurcontour. In de andere situatie niet. Er is niet veel rechtspraak bekend over situaties van bouwblokvergroting en overbelaste situaties. De rechtspraak die er is komt er op neer dat wanneer binnen geurcontouren wordt gebouwd, er van de 50%-regeling gebruik moet worden gemaakt. Stank­overlast wordt daarbij gereduceerd, omdat de helft van de uitbreiding moet worden terugverdiend met geurreductie. De situatie verbetert dan een beetje. Dat gebeurt pas bij het verlenen van de omgevingsvergunning milieu.&#13;
Tenslotte, en ook dat komt regelmatig voor, de situatie dat een agrariër een geurgevoelig object op zijn eigen bedrijf re­aliseert, bijvoorbeeld een kinderdagverblijf. Dat is ook een voorbeeld dat zich heeft afgespeeld in Maasdriel.15 De vraag die dan opkomt is of het voornemen van de agrariër om ter verbreding van zijn bedrijfsactiviteiten op zijn eigen bedrijf een (geurgevoelig) kinderdagverblijf te realiseren een goe­de ruimtelijke ordening oplevert. Hoe wordt die vraag be­antwoord wanneer de buurman zijn agrarisch bedrijf wil uit­breiden in de richting van het kinderdagverblijf? In beginsel heeft de buurman van het kinderdagverblijf geen last, om­dat het gaat om een geurgevoelig object op een agrarisch be­drijf of voormalig agrarisch bedrijf. Die buurman heeft ove­rigens ook last van de agrarische bedrijfswoning van het bedrijf waarop ook het kinderdagverblijf is gevestigd. Die dienstwoning is ook een geurgevoelig object, zij het dat dan kortere afstanden gelden. Die afstand is voor een dienst­woning of ander geurgevoelig object op het bedrijf 50 me­ter. Ligt de woning binnen die afstand, dan is uitbreiden niet mogelijk. De tweede vraag is weer die van het aanvaardba­re woon- en leefklimaat. Wil dat gegarandeerd worden, dan spelen er twee aspecten. In de eerste plaats is dat het eigen bedrijf met haar eventuele uitbreidingswensen. Die wensen worden door het kinderdagverblijf niet gehinderd zolang dat deel uitmaakt van de eigen inrichting. Dat wil zeggen dat er organisatorisch, technisch en functionele bindingen moeten zijn tussen in dit geval het kinderdagverblijf en het agrarisch bedrijf. In het preadvies wordt de uitspraak over de vakan­tiewoningen aangehaald16. In die zaak oordeelde de Afde­ling dat er geen sprake was van organisatorisch, functioneel en technische verbindingen tussen die vakantiewoningen en het agrarisch bedrijf. In de tweede plaats is dat het aspect van de ruimtelijke ordening. Is er vanuit dat oogpunt een aanvaardbaar woon- en leefklimaat? De jurisprudentie ont­wikkelt zich in een richting waarbij geldt: ‘de ouders kiezen ervoor om hun kinderen op zo’n bedrijf onder te brengen, dus dan is al gauw sprake van een aanvaardbaar woon- en leefklimaat’. De geurhinder van de buurman draagt niet we­zenlijk bij aan die van het kinderdagverblijf, omdat die hin­der wegvalt tegen die van het eigen bedrijf.&#13;
Enkele specialiteiten&#13;
Bruil heeft het hiervoor al even gehad over gezondheidsa­specten bij de bestemmingsplantoets. Dat de volksgezond­heid ook een milieuaangelegenheid is staat vast. Het meeste milieubeleid is immers gericht op de menselijke gezondheid. Bijvoorbeeld de regelgeving voor fijnstof en het bewaren en uitrijden van mest. Een vraag die daarbij opkomt is of bij in­tensieve veehouderij uit het oogpunt van volksgezondheid ook afstand moet worden aangehouden tussen bedrijven en bijvoorbeeld ziektegevoelige objecten zoals woongebieden. Die vraag wordt door de Afdeling nog niet beantwoord. Tot nu stelt de Afdeling zich nog op het standpunt dat daar an­dere wetgeving voor is en niet de Wro en het bestemmings­plan.&#13;
Interessant is ook de in de ruimtelijke ordening ingevoer­de voorwaardelijke verplichting. De uitspraak Meerlo-Wan­sum is er een voorbeeld van. In die uitspraak speelt dat via een voorwaardelijk voorschrift in het bestemmingsplan erf­beplanting werd afgedwongen. Voorheen gebeurde dat altijd via een planrealisatieovereenkomst, omdat we er tot nu toe vanuit gingen dat in het bestemmingsplan geen verplichting kon worden opgenomen om de bestemming ook te realise­ren. Met Meerlo-Wansum is dat losgelaten en daarmee ook het beginsel van de toelatingsplanologie17.&#13;
In Deventer speelde een soortgelijke situatie waarbij de af­deling via het gebruiksverbod de deur al op een kier zette18. Daar ging het om een parkeerterrein waar buren bezwaar te­&#13;
gen maakten, omdat het bestemmingsplan een regeling voor landschappelijke inpassing miste. De Raad van State oor­deelde toen dat zich er niets tegen verzet dat in het bestem­mingsplan wordt opgenomen dat er een verplichting tot landschappelijke inpassing bestaat. Dat wordt bereikt daar die landschappelijke inpassing deel uit te laten maken ven de bestemming. Realiseert men die beplanting dan niet, dan levert dat strijdig gebruik op. Daarmee is de opening ge­maakt voor het opnemen van positieve verplichtingen in het bestemmingsplan.&#13;
Preadviseur Paul Bodden (tweede deel)&#13;
Paul Bodden begint zijn tweede deel door nog eens te ver­wijzen naar zijn slotconclusie uit het eerste deel om vervol­gens die conclusie te toetsen aan enkele praktijkgevallen in verschillende provincies. Alle provincies in Nederland, op Limburg na, hebben inmiddels een verordening vastgesteld of in voorbereiding. Limburg heeft gekozen voor een andere invalshoek. Zij koos voor het sluiten van een verdrag tussen alle bestuurders van de provincie en de gemeenten, het ver­drag van Lille. Het verdrag gaat uit van samenwerking tus­sen de bestuurlijke niveaus. Proactieve instrumenten wor­den niet ingezet. Komen partijen er onderling niet uit, dan kan nog altijd een reactieve aanwijzing worden gegeven op grond van art. 3.8, Wro waarbij een deel van het bestem­mingsplan dan niet in werking treedt.&#13;
De vraag die boven komt is of je kunt volstaan met alleen een reactieve aanwijzing. In beginsel kan dat niet, omdat art. 3.8, lid 6, derde volzin bepaalt dat reactieve aanwijzin­gen alleen dan kunnen worden gegeven wanneer eerst pro­actief alles is geprobeerd om het gemeentebestuur op ande­re gedachten te brengen. Blijkens de wetsgeschiedenis en de toelichting op het artikel is de reactieve aanwijzing uitslui­tend bedoeld als een soort noodrem, een vangnetbevoegd­heid. Het is dus nog maar de vraag of de Limburgse keu­ze wel in overeenstemming met de wet is. Niet moet worden uitgesloten dat de rechter het niet inzetten van een proactief instrument als een gebrek in de motivering van de reactieve aanwijzing beschouwt. Dan moet een andere aanpak worden gekozen die wel werkt of is toegestaan.19&#13;
Vandaag ligt het accent op de verordeningen van Gronin­gen en Brabant. In Groningen kan bijna niets meer. In de Groninger verordening wordt de provincie sinds kort onder­scheiden in drie gebieden: wit, groen en geel.&#13;
Voor elk gebied geldt een verbod op nieuwvestiging van in­tensieve veehouderij. Voor de drie gebieden geldt een nadere regeling voor de nog aanwezige intensieve veehouderij. In het witte gebied is uitbreiding van staloppervlakte niet meer toegestaan. Dat komt neer op een ‘slot op de muur’. In het gele gebied mag nog tot 5000 m² worden uitgebreid en in het groene tot 7.500 m². Een grotere oppervlakte is wel toe­gestaan, mits op gronden van milieu en dierwelzijn en zo­lang het aantal dieren maar niet uitbreidt. Deze nieuwe re­geling werkt rechtstreeks. Van belang is dat bijna de gehele provincie wit is en dat je goed moet zoeken wil je nog één van de andere gebieden vinden.&#13;
De vraag is of een dergelijke regeling is toegestaan. Er zal toch een gegronde reden moeten zijn om de intensieve vee­houderij zo in te perken, bijvoorbeeld omdat die ligt vlakbij een kwetsbaar gebeid. Maar als dat er niet is? In Groningen lijkt het erop dat overal waar een fietspad ligt geen intensie­ve veehouderij meer mag. Is dat een materiële aanleiding die tot zo’n beperking mag leiden? Kan de broekriem zo wor­den aangehaald als er nauwelijks is nagedacht over financi­ële compensatie of het bieden van alternatieven? Verplaat­sen naar en gebied met een ander kleurtje kan ook niet, want daar geldt een verbod op nieuwvestiging. Het komt erop neer dat de intensieve veehouderij wordt uitgeknepen. Enkel saneren en geen perspectief bieden binnen de provinciegren­zen is geen goede ruimtelijke ordening. Daar zal het over moeten gaan in die procedures ten aanzien van de Groningse verordening die ongetwijfeld opgestart zullen worden. Ver­der speelt in de toelichting en overige stukken van de Gro­ninger verordeningen de discussie over de megastallen. Die discussie is vooral gevoerd op ethische argumenten en die zijn weinig ruimtelijk relevant, net als de dierwelzijnsargu­menten en de verwijzingen naar dierziektes. Daar is de Af­deling vrij duidelijk over. De Gezondheids- en welzijnswet is het kader waarbinnen die argumenten een rol spelen en niet het bestemmingsplan.&#13;
De Groninger verordening kent nog wel overgangsrecht, al­hoewel dat nog een beetje vaag is. Dat kan voor sommige boeren de redding zijn. GS hebben de bevoegdheid gekre­gen om een verklaring van geen bedenkingen te geven voor boeren die vóór 15 december 2010 een vergunningaanvraag hebben ingediend, of de procedure voor de bouwblok-op-maatmethode zijn gestart. De vraag is alleen wat wordt on­der het begrip ‘vergunningaanvraag’ wordt verstaan. Wat voor aanvraag moet dan zijn? Is dat een aanvraag om een bouwvergunning, of een vraag om een omgevingsvergun­ning bouwen of mag dat ook de milieuvergunning zijn? Dat is niet geregeld. Moet het een ontvankelijke aanvraag zijn? Kortom, veel vragen over het Groninger overgangsrecht. Het is onduidelijk en daarmee rechtsonzeker. De vraag is ook of het overgangsrecht op deze manier is ingestoken,. Paul Bodden verwijst daarvoor naar zijn preadvies waar die vraag uitgebreid is uitgewerkt.&#13;
Voorbeeld twee is Noord Brabant. Noord Brabant is een re­constructieprovincie. Binnen de provincie gelden recon­structieplannen waar precies in staat welke gebieden van de provincie zijn aangewezen als extensiverings- , welke als verwevings- en welke als intensiveringsgebieden die ook logs worden genoemd. Door een burgerinitiatief gaan deze plannen helemaal op de schop en lijkt het erop dat ook in Noord Brabant de intensieve veehouderij het steeds moeilij­ker gaat krijgen. Dat gebeurt nu met de verordening. In de logs zijn opeens kleinere bouwpercelen toegestaan, etage­stallen uit den boze en is nieuwvestiging opeens bijna uitge­sloten.&#13;
Boeren die al een heel eind waren met het uitvoeren van re­constructieplannen, zien opeens halverwege hun plannen stranden omdat de rechtstreeks werkende verordening dat tegenhoudt. Zij waren al begonnen met het saneren van hun oude bedrijf omdat dat in een extensiveringsgebied lag. De bedoeling was te verhuizen naar een log, waar een bouw­blok van 2,5 ha mogelijk is. Opeens komt dan de verorde­ning die alleen nog maar bouwblokken van 1,5 ha toestaat. Het reconstructiebeleid wordt met die verordening als het ware gewijzigd. Hoe verhoudt zich dat tot die wet en de re­constructieplannen? Reconstructieplannen zijn gebaseerd op de reconstructiewet. Over de verhouding tussen die plan­nen en de Wro is niet veel geregeld. Wat bijvoorbeeld wel &#13;
is geregeld is dat de Reconstructiewet in art. 16 bepaalt dat een reconstructieplan een herziening van een structuurvi­sie inhoudt wanneer dat vastgestelde reconstructieplan van die structuurvisie afwijkt. Dat zou de conclusie rechtvaar­digen dat de reconstructieplannen leidend zijn en dat wan­neer de provincie haar normen in de verordening wil wijzi­gen, zij bij de reconstructieplannen moet beginnen. Dat is in Noord Brabant dus niet gebeurd. De verordening van Bra­bant kent wel ontheffingsmogelijkheden voor GS, maar niet verder dan tot 1,5 ha in nota bene een log. Dat verhoudt zich vervolgens weer niet met art. 45 van de Reconstructie­wet. Dat bepaalt immers dat bestuursorganen bij besluiten die verband houden met de uitvoering van die wet, de recon­structieplannen in acht moeten nemen. Dat is een dwingen­de bepaling. Het kan niet anders dan dat Noord Brabant bij het maken van de verordening dat over het hoofd heeft ge­zien. Daar komt bij dat de reconstructieplannen niet zonder slag of stoot tot stand zijn gekomen. Daar zijn uitgebreide voorbereidingsprocedures aan vooraf gegaan. Er zijn aller­lei reconstructiecommissies in het leven geroepen, die voor het betreffende gebied na raadpleging van alle geledingen in de maatschappij tot aanwijzing van log’s, extensiverings- en verwevingsgebieden zijn gekomen. Daar is goed over nage­dacht. Reconstructieplannen zijn ook door provinciale sta­ten vastgesteld, waarna de betrokken minister(s) de plannen goedkeurde(n). Wanneer provinciale staten nu een verorde­ning vaststellen die de reconstructieplannen als het ware op­zij zetten, doen ze dat buiten de minister om. Dat is mis­bruik maken van de aan hen toekomende bevoegdheid of het misbruiken van de procedure. Dit is een gedachtegang die Paul Bodden in zijn preadvies wilde meegeven.&#13;
Voor het overgangsrecht in de Brabantse verordening geldt hetzelfde als voor het overgangsrecht van de Groninger ver­ordening. Ook nu kan de vraag worden gesteld of dat recht niet in strijd is met het rechtzekerheidsbeginsel en het ver­trouwensbeginsel en om die reden verbindendheid mist. De Brabantse verordening kent meerdere overgangsregelingen. Eén daarvan geldt speciaal voor landbouwontwikkelings­gebieden en bepaalt, eenvoudig gezegd, dat vóór 1 januari 2011 een ontheffing kan worden aangevraagd waarbij moet kunnen worden aangetoond dat vóór 20 maart 2010 concrete initiatieven zijn ondernomen om het bedrijf in dat gebied te vestigen én dat er gerechtvaardigd vertrouwen is gewekt van de kant van de gemeente of provincie over de planologische medewerking. Het gaat dus om een schriftelijke aanvraag tot verplaatsing en daar moet dan positief op gereageerd zijn. Maar wat is dan een schriftelijke aanvraag tot verplaatsing? Is dat een aanvraag in de zin van de Awb? Wat is dan in het bestuursrecht het verplaatsingsbesluit? De Wro kent zo’n besluit niet, de reconstructieplannen ook niet. Of moet de verordening zo worden gelezen dat dat geen aanvraag hoeft te zijn in de zin van de Awb? Dan kan het van alles zijn dus ook een overeenkomst die is gesloten met de gemeente en provincie waarin allerlei verplichtingen staan, gericht op verplaatsing van het bedrijf van de het ene gebied naar het andere. Het vertrouwen en de rechtszekerheid die via de re­constructieplannen door het provinciaal bestuur werd gebo­den, wordt via de verordening weer ongedaan gemaakt. Dat is ook de kern van de vraag die aan de Afdeling moet wor­den voorgelegd door die ondernemers die daar belang bij hebben, omdat via die weg de onverbindendheid van de ver­ordening kan worden uitgeprocedeerd.&#13;
Conclusie: de conclusie moet zijn dat provincies nog niet zoveel last hebben van het feit dat ze hun toezichtsinstru­menten uit de oude WRO hebben verloren. Met de recht­streeks werkende verordening reikt de provinciale arm ei­genlijk nog veel verder. Zo ver zelfs dat alles wat voorheen in streekplannen vastlag, nu al normstellend in de verorde­ning kan worden opgenomen en het provinciaal beleid daar­mee rechtstreeks doorwerkt tot op bouwplanniveau. Sommi­ge provincie hebben hun beleid meteen gewijzigd en in een verordening gegoten. Noord Brabant en Groningen zijn daar exemplarisch van. Limburg wijkt af, maar in algemene zin hebben de provincies ruimschoots gecompenseerd wat men verloren is met de nieuwe Wro.&#13;
Paul Bodden sluit zijn toelichting af door in het kort iets te zeggen over de rol van het Rijk bij de intensieve veehoude­rij. Daar is nog niet veel over bekend. In elk geval komt er de Rijksstructuurvisie infrastructuur en milieu, maar daar is nog geen tekst van. Dat betekent dat op dit moment de oude PKB’s geraadpleegd moeten worden om te bezien of daar­mee rekening moet worden gehouden of dat die concrete be­leidsbeslissingen bevatten. Kortom, bij het Rijk is er nog niet veel geregeld, ook niet in de AMvB ‘Ruimte’ die nog steeds niet in werking is. Wel is een motie bekend van de dames Thieme en Jacobi die betrekking heeft op een mo­ratorium voor het bouwen van megastallen. Met die motie heeft Bleker vooralsnog niets gedaan. Hij wil eerst het maat­schappelijk debat afwachten. Hij doet dat, omdat het Rijk zich liever niet met de discussie over megastallen bemoeit. Het Rijk zal dus ook niet zomaar landelijk werkende voor­bereidingsbesluiten nemen. Dat verklaart waarom Bleker de provincies in een brief heeft gewaarschuwd voor de gevol­gen van moties als die van Thieme en Jacobi, maar ook voor de motie Grashof en Van Veldhoven die strekt tot een ver­bod op veehouderijen groter dan 300 NGE en meer dan één bouwlaag, of het burgerinitiatief in Brabant. Hij roept op voorzichtig te zijn met initiatieven die boven die norm gaan.&#13;
Nadat de beide preadviseurs hun preadvies hebben toege­licht volgt een aantal stellingen waar de aanwezige leden hun mening over kunnen geven.&#13;
Stelling I(Paul Bodden)&#13;
Tegen een ruimtelijke verordening zouden overeenkomstig de regels voor een bestemmingsplan rechtsmiddelen aange­wend moeten kunnen worden.&#13;
Paul Bodden maakt duidelijk dat wanneer tegen de veror­dening dezelfde rechtsgang openstaat als tegen het bestem­mingsplan, met een beroep tegen de verordening kan wor­den bereikt dat de algemene regel waartegen dat beroep zich richt onverbindend wordt en daarmee niemand nog recht­streeks kan raken. Dat is wat anders dan wanneer ieder voor zich via een op grond van de verordening verleend besluit die verordening probeert aan te vechten. In zo’n situatie geldt een beslissing van de Afdeling namelijk alleen maar voor die belanghebbende die zich erop beroept. Dat leidt tot versnippering van procedures en een golf van rechtzoeken­den. Vanuit de zaal wordt ervoor gepleit om alle normen die rechtstreeks binden op te nemen in het bestemmingsplan om zo procedures te stroomlijnen en het primaat bij het bestem­mingsplan te houden. Dat is ook wat de wetgever aanvanke­lijk wilde. Dat kan overigens alleen door de wet aan te pas­sen en de invloed van de provincie op dat punt in te perken.&#13;
Het aantasten van de verordening via de burgerlijke rechter vindt onder de aanwezigen weinig bijval. Als eerste is dat &#13;
omdat de bestuursrechtelijke procedure veel laagdrempeli­ger is dan de civielrechtelijke. Daarnaast levert een toets bij de burgerlijke rechter niet meer op dan bij de bestuursrech­ter, omdat de eerste nog marginaler toetst dan de laatste en daarbij ook nog eens uit moet gaan van de rechtmatigheid van bestuursrechtelijke besluiten ook al zijn ze dat soms niet. De grondslag zal dan vaak een vordering op grond van art 6:162 BW zijn. Zo’n vordering slaagt niet snel. Dat wekt de indruk dat de wens om dit soort verordeningen te maken is ingegeven vanuit het idee om beroepsprocedures in te per­ken.&#13;
Stelling II(Willem Bruil)&#13;
Procederen bij de Afdeling Bestuursrechtspraak van de Raad van State heeft eigenlijk helemaal geen zin.&#13;
Deze stelling wordt ingebracht omdat vaak blijkt dat met procederen bij de Afdeling, materieel gezien, bijna nooit iets bereikt wordt. Uiteindelijk krijgt de overheid bij de Afdeling altijd gelijk.&#13;
Eén van de aanwezige leden stelt dat een materiële overwin­ning vroeger gemakkelijker te behalen was. Hij doelt dan op procedures onder de oude WRO. Anderen hebben juist de tegenovergestelde ervaringen en geven toe dat uiteindelijk de rechtzoekende het aan het kortste eind trekt. Wel wordt erkend dat met inwerkingtreding van de Wro de know-how van provinciale ambtenaren bij de goedkeuring van bestem­mingsplannen verdwenen is en men nu op de Afdeling is aangewezen die eerder bestemmingsplannen in stand laat, zeker als daartegen niet door de provincie is opgekomen. Wij hebben nu wel de reactieve aanwijzingsbevoegdheid, maar vanuit rechtszekerheid is dat geen verbetering ten op­zichte van de oude situatie. Een ander lid ervaart het proce­deren bij de Afdeling als een avontuur waarbij je ten eerste met een goed verhaal moet komen en vervolgens het geluk moet hebben een onpartijdige staatraad te treffen. ‘Natuur­lijk kun je wel eens een zaak winnen, die na een besluit ver­nietigd wordt, maar betekent dat ook dat het project waarte­gen je bent uiteindelijk dan toch niet doorgaat? Mijn indruk is dat een project dat één keer is voorgenomen, dat kan een keer stranden bij de Raad van State en dan moet er nog weer een onderzoek gedaan worden en dan wordt het besluit op grond van dat onderzoek opnieuw genomen met de verbe­terde motivering, maar dan gaat het project toch door ‘. Vol­gens Willem Bruil is het zeker mogelijk een zaak te win­nen, maar is de vraag of de appellant uiteindelijk voor elkaar krijgt wat hij wil. Niet bij de Afdeling, maar misschien wel bij de lokale politiek, omdat gemeenteraden politiek gezien slappe knieën krijgen. Een advocaat in de zaal refereert aan zo’n succes. Daarbij ging het om een landinrichtingspro­ject in de Millingerwaard waar een groep eigenaren een stuk uiterwaarden bezaten dat bestemd werd tot natuurgebied, zonder dat daar compensatie tegenover stond. Bij de Raad van State kreeg de groep gelijk en werd hen een ander stuk grond aangeboden. Misschien niet helemaal de gelijke op­pervlakte, maar wel wat ze wilden. Natuurgebieden zijn wel gekrompen.&#13;
Stelling III(Paul Bodden)&#13;
De Wro dient zo te worden aangepast dat een duidelijke(re) afbakening tussen de verschillende overheidsniveaus wordt gecreëerd.&#13;
Een lid van de vereniging meent dat de afbakening moet worden gezocht in een betere definiëring van de begrippen ‘nationaal belang’, ‘provinciaal belang’ en ‘gemeentelijk be­lang’. Bijvoorbeeld dat wanneer een belang meerdere ge­meenten zou kunnen raken, zou er een aanleiding kunnen zijn om te zeggen dat er van een provinciaal belang is. Paul Bodden ziet de problemen opdoemen bij het toewijzen van die belangen en verwijst naar de uitspraak over de reclame­masten van zes meter hoog. Of de situatie waar het uitzicht in het buitengebied verder reikt dan de gemeentegrens. Een ander voorbeeld is de intensieve veehouderij. Het kan een landsbelang zijn om een gezonde intensieve veehouderij te houden, terwijl het een lokaal belang is waardie bedrijven worden toegestaan. Het meest praktische is volgens Bodden dan de insteek van de Afdeling die van mening is dat een be­lang van een lager bestuursorgaan complementair kan zijn aan dat van een hoger orgaan.&#13;
Stelling IV (Paul Bodden)&#13;
In concentratiegebieden dient het reconstructieplan leidend te zijn bij ruimtelijke besluiten en niet de provinciale veror­dening.&#13;
Bodden licht zijn stelling toe. ‘Wat hebben we nu met z’n allen voor tijd en geld gestoken in reconstructieplannen?’ Reconstructieplannen zouden leidend moeten zijn. De pro­vincies moeten hun handen afhouden van het gebruik van de provinciale instrumenten in de Wro om het reconstructiebe­leid te wijzigen. Als voorbeeld neemt Bodden de reconstruc­tieplannen van de provincie Overijssel. Daar is geen toepas­sing gegeven aan de rechtstreekse doorwerking van art. 27 reconstructiewet. De gedachte daarachter was dat in goed overleg met de gemeenten de reconstructie wel zou worden uitgevoerd. In Overijssel zag men af van rechtstreeks wer­king. Bruil voegt daaraan toe: ‘toen er veel verzet vanuit de maatschappij ontstond tegen de nieuwvestiging van inten­sieve veehouderij besloot bijvoorbeeld de gemeente Twen­terand om het reconstructiebeleid maar helemaal niet op te nemen in haar bestemmingsplan Buitengebied. De provin­cie heeft dit volgens Bodden opgelost door in de provinciaal ruimtelijke verordening te bepalen dat bestemmingsplannen de bouwmogelijkheden uit de reconstructieplannen moeten bevatten. Een rechtstreekse link dus tussen het provinciaal ruimtelijk beleid en de reconstructieplannen. Hierdoor is het reconstructieplan als het ware via de ruimtelijke verordening bindend geworden. Hoewel dat ook een vorm van détourne­ment de pouvoir kan zijn, is het volgens Bodden in de lijn van het systeem. Art. 16 van de reconstructiewet bepaalt im­mers dat de structuurvisie aangepast moet worden op het re­constructieplan en vervolgens moet de verordening weer bij de structuurvisie passen. Daarmee is het systeem sluitend. Voor de gemeenten pakt deze constructie vervelend uit, om­dat er geen beroep tegenover staat. ‘Een kleine ‘juridische schurkenstreek’ van de provincie’, volgens Bruil.&#13;
Stelling V (Willem Bruil)&#13;
Een generieke maximummaat voor bouwblokken is in strijd met een goede ruimtelijke ordening.&#13;
Bruil licht zijn stelling toe door onder andere te verwijzen naar de vrijwel generieke maatvoering in de verordening van Groningen, waarbij maatwerk of een individuele beoor­deling vrijwel niet meer aan de orde zijn. Ook in Noord Hol­land is die discussie nu gaande. Bruil meent dat wanneer er enkel nog generieke factoren voor bouwblokken gelden en er geen individuele afweging meer wordt gemaakt of kan worden gemaakt, een besluit waarbij een bouwblok wordt toegekend moet worden vernietigd. Zeker wanneer het aan­gewezen gebied zo groot is, volgens Bodden. Bruil meent zijn stelling te mogen afleiden uit jurisprudentie waarbij de Afdeling eerst beoordeeld of een generieke maat passend is en vervolgens naar de omvang van het bedrijf kijkt om te oordelen of de maat ook dan nog past of dat daarvan moet worden afgeweken. Bij de glastuinbouw is dat bijvoorbeeld aan de orde geweest bij de bouwhoogte. Dus de concrete toetsing moet altijd plaatsvinden.&#13;
Een lid in de zaal heeft zich altijd afgevraagd waarom een maximum bouwperceel zo’n belangrijke rol speelt en waar­om de omvang van een bouwperceel niet afhankelijk wordt gemaakt van de maximaal toegestane geurhinder of am­moniakemissie. Dan is er gelijk een koppeling tussen geur­hinder en de agrarische activiteit. Bruil bevestigt dat die gedachte vaak opkomt bij het maken van bestemmingsplan­nen, maar bij bouwblokken en bouwmassa’s gaat het niet al­leen om geurhinder en ammoniakemissie. Bij bestemmings­plannen spelen meer factoren waarbij ook de relatie met andere wetgeving een rol speelt. Bodden vult aan door er op te wijzen dat in een bestemmingsplan ook iets gezegd moet worden over de verschijningsvorm van een agrarisch be­drijf. Als bedoeld wordt dat in een bestemmingsplan wordt geregeld dat er niet meer odeurunits mogen worden gepro­duceerd, dan kan dat niet. Dat is geregeld in een andere wet en daarom in strijd met een goede ruimtelijke ordening. Dat geldt ook voor de ammoniakemissie of de stikstofdepositie op een nabijgelegen gevoelig gebied.&#13;
Stelling VI(Willem Bruil)&#13;
De agrarische bedrijfsvoering is planologisch relevant geworden.&#13;
Bruil licht zijn stelling als volgt toe. ‘Gelet op de conclusie in mijn preadvies is volgens de jurisprudentie van de Afde­ling sinds 2002 alles wat boeren doen planologisch relevant geworden. Wat de wet heeft bedoeld is daarbij niet meer zo van belang’.&#13;
Een lid meent dat die situatie niet alleen sinds 2002 speelt maar al veel langer, namelijk sinds dat de Afdeling art. 10 WRO heeft uitgehold. Bruil is het daarmee eens, maar wijst er gelijk ook op dat die jurisprudentie over art. 10 WRO en­kel zag op het verschil tussen grondgebonden en niet grond­gebonden agrarische bedrijven en niet zozeer op de ont­wikkelingen sinds 2002 waarbij de Afdeling maïsteelt, weidegang of biologische teelt als planologisch relevant is gaan beschouwen, terwijl dat eigenlijk niets met planologie te maken heeft. Dat zijn puur bedrijfsmatige keuzes en raken niet de ruimtelijke ordening. Art. 10 WRO staat aan deze ju­risprudentie niet in de weg, volgens Bruil. Dat deze jurispru­dentie opmerkelijk is blijkt, volgens Bodden, wel uit het feit dat bij geen enkel ander niet-agrarisch bedrijf dat ergens in het Nederlands buitengebied is gevestigd, het bestemmings­plan bepaalt hoe dat bedrijf haar bedrijfsproces moet inrich­ten en wat er wel geproduceerd mag worden en wat niet. Daarmee wordt gelijk de vraag aangesneden of de agrari­sche sector bij de totstandkoming van bestemmingsplan­nen voor het buitengebied anders wordt behandeld dan niet agrarische bedrijven. Vanuit de leden wordt die vraag be­vestigend beantwoord. Er is wel begrip op te brengen voor planologisch onderscheid tussen akkerbouw, intensieve vee­houderij of gewone veehouderij, maar niet meer hoe binnen dat onderscheid het bedrijfsproces wordt ingericht. Het on­derscheid moet dan wel zijn ingegeven door bijvoorbeeld de geschiktheid van de grond binnen zo’n gebied of de aanwe­zigheid van kwetsbare natuur in de buurt.&#13;
Een vraag vanuit de zaal is vervolgens hoe de gemeente dit soort bestemmingen, weidegang, biologische teelt, spuitzo­nes, maïsteelt etc. denken te kunnen handhaven. Dat wordt een moeilijke opgave volgens Bodden, omdat een deel van dit soort bestemmingen weer gebonden is aan andere re­gelgeving, zoals bijvoorbeeld de Meststoffenwet of de wet die de biologische landbouw regelt, zodat al snel iets veran­derd in de bedrijfsvoering en ambtenaren dus steeds moe­ten controleren of er overeenkomstig het bestemmingsplan landbouw wordt bedreven. De overtuiging is er ook dat zo­lang de Afdeling haar jurisprudentie op dit punt niet verlaat, ook dit handhavingsprobleem niet uit de lucht is. Toch be­staan er wel voorbeelden uit de planologie waarbij het be­stemmingsplan een goed instrument is om, met name, de cultuurhistorische waarde van gronden te beschermen, zoals bijvoorbeeld Engenlandschap in het Gooi, het Twents cou­lissenlandschap of het verbod op het scheuren van grasland in Limburg. Deze cultuurhistorische redenen zijn echter ook solide, omdat die zijn ingegeven door het behoud van het landschap en niet primair tot doel hebben de agrarische be­drijfsvoering aan te tasten. Een ander voorbeeld is de pla­nologische regeling voor maïsteelt in de Overdiekse Polder. Via het provinciaal inpassingsplan werd daar ingegrepen in de hoogte van gewassen, omdat die hoogte wel relevant is voor de doorstroming van water in periodes van hoog wa­ter. Maar ook in dat voorbeeld is de reden een andere dan de agrarische bedrijfsvoering, namelijk het (hoog)waterbeheer.&#13;
Stelling VII(Paul Bodden)&#13;
Een verbod op ministallen is beter dan een verbod op megastallen.&#13;
Bodden licht zijn stelling toe. Het NAJK heeft bedacht dat het eigenlijk veel beter is om een verbod op ministallen in te voeren dan een verbod op megastallen. De achtergrond van die gedachte is ‘Wat stoort meer, een megastal die mooi landschappelijk ingepast is en die je eigenlijk niet ziet of die kleine rommelige stallen die niet een mooie beplanting erom heen hebben, te dicht op elkaar staan en waarvan landschap­pelijke inpassing niet meer kan worden afgedwongen.&#13;
Vanuit de leden komt gelijk de vraag wat een ministal is. Wat 20 jaar geleden een megastal was is nu een ministal. De stallen waar we ons nu druk om maken in het maatschappe­lijk debat, zijn over 20 jaar de stallen waar we niet meer van opkijken en die geaccepteerd zijn zoals de loopstallen met 60 koeien of varkenshouderijen met 1000 mestvarkens dat nu zijn. De ruimtelijke impact van al die her en der versprei­de kleine agrarische bedrijfjes is veel groter dan zo hier en daar een megastal.&#13;
Dan doemt weer het contrast op tussen het maatschappelijk debat over megastallen en hetgeen de overheid in het voor­zicht heeft gesteld met de reconstructieplannen. Er zijn land­bouwontwikkelingsgebieden aangewezen op grond waarvan agrarische bedrijven mogen ontwikkelen en soms het ver­trouwen hebben gekregen te moeten ontwikkelen, terwijl de overheid, bang voor het maatschappelijk debat al voordat de uitslag bekend is met knikkende politieke knieën probeert van die beloftes terug te komen. Dat word</content><legacyfootnotes>* Erik Averdijk is advocaat bij Damsté advocaten - notaris­sen te Enschede.&#13;
1. Willem Bruil is directeur van het Instituut voor Agrarisch Recht te Wageningen en hoogleraar Agrarisch Recht bij de Rijksuniversiteit Groningen.&#13;
2. Paul Bodden is Advocaat bij Hekkelman Advocaten te Nijmegen.&#13;
3. Agr.r. 2011, nr. 4.&#13;
4. AbRS 19 maart 2008, LJN BC7305 (Groesbeek).&#13;
5. De preadviseur verwijst naar p. 132 van zijn preadvies, Agr.r. 2011, nr. 4, p. 132. &#13;
6. Agr.r. 2011, nr. 4, p. 158.&#13;
7. Onder het oude recht was dat art. 44, lid 1 onder f van de Woningwet en art 8.10, lid 3 van de Wet milieubeheer (AbRS 19 januari 2011, 201003224/1/M2). &#13;
8. AbRS 31 maart 2010, 200902832/1/R3 en 27 oktober 2010, AB 2010/335.&#13;
9. AbRS21 april 2010, AB 2010/149 (provinciaal inpassings­plan Overdieksepolder).&#13;
10. AbRS State 20 oktober 2010, AB 2010, 298 (Perserweg).&#13;
11. De lijn van de Afdeling is al in ongeveer 20 uitspraken bevestigd en niet valt te verwachten dat zij daar nog op terugkomt.&#13;
12. AbRS 6 juli 2005, BR 2005/790. &#13;
13. AbRS 15 april 2009, LJN BI 1102.&#13;
14. AbRS 27 maart 2002, LJN AE 0730. &#13;
15. AbRS 28 januari 2009, TBR 2009/53.&#13;
16. AbRS 9 april 2008, 200705187/1.&#13;
17. AbRS 29 december 2010, TBR 2011/124.&#13;
18. AbRS 22 maart 2006, AB 2006/421 (Linderveld). &#13;
19. jurisprudentie tot op heden: AbRS 20 oktober 2010, AB 2010/98; 2 februari 2011, 2009/10224/1R3 en 2 februari 2011, 20109121/1/R3. &#13;
20. Best beschikbare technieken, een eis op grond van de Wet milieubeheer. &#13;
</legacyfootnotes><footnotes><footnote/></footnotes><auteurs>mr. J.H.B. Averdijk&#13;
</auteurs><published>2011-08-01 00:00:00</published><modified>2011-08-01 00:00:00</modified><editiondate>2011-08-01</editiondate><htmlpath>https://denhollander.info/artikel/9396</htmlpath></article>
</articles></edition>