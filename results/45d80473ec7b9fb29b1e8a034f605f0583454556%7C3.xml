<edition><articles><article><jaar>1982</jaar><naam>Tijdschrift voor Agrarisch Recht</naam><uitgave>1</uitgave><aflevering>1</aflevering><searchword>TvAR 1/1982</searchword><id>6454</id><udhid>UDH:TvAR/6454</udhid><titel>Notariële aspecten van Wet agrarisch grondverkeer en Wet voorkeursrecht gemeenten</titel><searchwords><searchword>TvAR 1/1982</searchword><searchword>UDH:TvAR/6454</searchword></searchwords><attachments><attachment><name>1982_nr 1_Artikel_Haan.pdf</name><extention>pdf</extention><url>https://denhollander.info/download/6236/ci</url></attachment></attachments><inleiding>1. Inleiding&#13;
Drie wetten betreffende de grondpolitiek bereikten in 1981 het Staatsblad. Twee&#13;
daarvan zijn voor het notariaat van groot gewicht, nl. de Wet agrarisch grondverkeer&#13;
(WAG) van 26 maart 1981 (Stb. 248) en de Wet voorkeursrecht gemeenten&#13;
(WVG) van 22 april 1981 (Stb. 236). Met de derde, namelijk de wijziging van de&#13;
Onteigeningswet (22 mei 1981, Stb. 319), lijkt dit iets minder het geval, omdat die&#13;
niet rechtstreeks betrekking heeft op het rechtsverkeer inzake onroerend goed. Toch&#13;
verdient ook die wet in verband met de toepassing van de beide eerstgenoemde wel&#13;
terdege aandacht, omdat de prijsbepaling bij uitoefening van het voorkeursrecht&#13;
van resp. Bureau Beheer Landbouwgronden (BBL) en gemeente gebeurt met toepassing&#13;
van de nieuwe artt. 40b t/m 40f van de Onteigeningswet. Enig inzicht in het&#13;
systeem van die prijsbepaling mag de notaris dus wel hebben, wil hij zijn cliënten op&#13;
juiste wijze kunnen voorlichten, als hen de toepassing van het voorkeursrecht boven&#13;
het hoofd hangt. Bij die toepassing zelf is de notaris immers ten nauwste betrokken.&#13;
Sterker nog: zonder hem is de uitoefening van dat recht nauwelijks denkbaar, zoals&#13;
wij nog zullen zien.&#13;
Het zijn overigens niet alleen de twee genoemde voorkeursrechten, die naast dat&#13;
van de pachter nu wettelijk zijn geregeld en waar straks nog een voorkeursrecht van&#13;
de huurder1 bij zal komen. Voorop staat in de Wet agrarisch grondverkeer de toetsing&#13;
van vervreemdingsovereenkomsten en wel over een veel breder veld dan de beide&#13;
voorkeursrechten zich bewegen, nl. alle landbouwgronden (incl. bos) en natuurterreinen,&#13;
die tezamen zo'n 80% van ons totale grondgebied beslaan. Daarom is het&#13;
opmerkelijk, dat het notariaat aanvankelijk meer aandacht heeft geschonken aan de&#13;
Wet voorkeursrecht gemeenten2 dan aan de Wet agrarisch grondverkeer. Op een&#13;
binnenkort te houden landelijke studiedag van de Broederschap zal dit evenwicht&#13;
tussen stad en platteland worden hersteld. Hoe dit zij, de notarissen - ook de stedelijke&#13;
- zullen met beide wetten te maken krijgen, al was het alleen maar vanwege de&#13;
notariële verklaringen die op alle akten betreffende onroerend goed zullen moeten&#13;
voorkomen, willen zij in de toekomst vatbaar zijn voor overschrijving in de openbare&#13;
registers. In het navolgende zullen daarom eerst de notariële verklaringen aan de&#13;
orde komen. Deze vormen namelijk niet alleen het sluitstuk van de beide&#13;
wetten, maar veeleer het kernpunt daarvan. Daarna komt de toetsing&#13;
krachtens de Wet agrarisch grondverkeer aan de beurt en vervolgens de&#13;
beide voorkeursrechten van BBL en gemeente, liefst zo geïntegreerd&#13;
mogelijk, omdat de notaris met beide te maken heeft en ook voor beide&#13;
verantwoordelijkheid draagt. Tenslotte wordt een aantal resterende punten&#13;
uit de Wet agrarisch grondverkeer aangestipt, omdat die wet verre weg het&#13;
meest omvat. Samengevat is dus de volgorde van behandeling na deze&#13;
inleiding: 2. Notariële verklaringen inzake naleving WAG en WVG; 3.&#13;
Toetsing vervreemding landbouwgronden en natuurterreinen; 4.&#13;
Voorkeursrechten BBL en gemeente; 5. Andere regelingen uit de WAG.</inleiding><content>2. Notariële verklaringen inzake naleving WAG en WVG&#13;
2.1. Geen sluitstuk, maar kernpunt&#13;
De betekenis van de notariële verantwoordelijkheid voor de uitvoering van&#13;
beide wetten is bij de parlementaire behandeling3 zwaar onderbelicht&#13;
gebleven. Eigenlijk is deze zaak alleen aan de orde geweest bij de Wet&#13;
voorkeursrecht gemeenten en wel naar aanleiding van een brief van de&#13;
Koninklijke Notariële Broederschap aan de bijzondere commissie voor&#13;
grondpolitiek uit de Tweede Kamer. Ik kom daar bij de behandeling van dit&#13;
voorkeursrecht op terug. De Memorie van Toelichting bij de WAG spreekt&#13;
alleen over de notariële verklaring als sanctie op toetsing en voorkeursrecht,&#13;
terwijl de Memorie van Antwoord nog iets zegt over de duur van de geldigheid&#13;
ervan, nl. zes maanden.&#13;
Geen woord over de centrale verantwoordelijkheid van de notaris voor de&#13;
naleving van beide wetten, niet maar als sluitstuk, maar juist als kernpunt. Hij&#13;
is immers degene tot wie de partijen in het rechtsverkeer, die de toetsing en&#13;
de voorkeursrechten als even zovele beperkingen van hun&#13;
beschikkingsbevoegdheden ondergaan, zich zullen wenden, óók reeds in de&#13;
obligatoire fase. Het zou althans uitermate onverstandig zijn van partijen om&#13;
eerst maar op eigen houtje te gaan experimenteren met het vragen van&#13;
goedkeuring of toestemming tot vervreemding van land aan de grondkamer.&#13;
Trouwens art. 20 van de WAG sluit dat praktisch uit met de eis, dat naast&#13;
een volledig ingevuld formulier ook drie afschriften van de overeenkomst&#13;
met opgave van de kadastrale aanduidingen en oppervlakten van de&#13;
betrokken percelen en perceelsgedeelten moeten worden overgelegd. En bij&#13;
de naleving van het voorkeursrecht luistert het in verband met de daarvoor&#13;
gestelde termijnen en andere vormvoorschriften nog nauwer, zoals wij&#13;
zullen zien.&#13;
2.2. Inhoud verklaringen&#13;
Het zijn de artt. 2 WAG en 24 WVG, die de notariële verklaringen regelen. Beide artikelen bepalen, dat overschrijving van een akte tot vervreemding van onroerend&#13;
goed alleen plaatsvindt, als onder de akte een notariële verklaring is opgenomen.&#13;
Ingevolge het eerste artikel moet deze inhouden dat bij de vervreemding is voldaan&#13;
aan het bepaalde bij of krachtens de WAG, ingevolge het tweede hetzij dat het betrokken&#13;
onroerend goed niet is opgenomen in een aanwijzing van gronden belast&#13;
met een gemeentelijk voorkeursrecht, hetzij dat de vervreemding niet in strijd is met&#13;
de artt. 10-23 WVG betreffende de naleving van dat recht. Aanstonds valt hierbij&#13;
op, dat in het WAG-artikel sprake is van een positieve verklaring (.. .voldaan is&#13;
aan ...) en in het WVG-artikel slechts van een negatieve (... niet is opgenomen&#13;
in . . . of . . . niet in strijd is met ...).&#13;
Dit verschil hangt uiteraard mede samen met de inschakeling van de grondkamer bij&#13;
toetsing en toezicht op de naleving van het voorkeursrecht van het BBL in het kader&#13;
van de WAG. Daardoor kan de notaris als regel op de desbetreffende verklaringen&#13;
van dit orgaan afgaan, terwijl hij er bij de WVG alléén voor staat, wat toezicht op de&#13;
naleving van het gemeentelijk voorkeursrecht aangaat. Toch blijkt dit onderscheid&#13;
niet doorslaggevend, want ook onder de WAG kan het voorkomen dat inschakeling&#13;
van de grondkamer niet nodig is, nl. als voor de betrokken provincie ingevolge art. 60&#13;
geen toetsingsnormen zijn gesteld. De notaris moet dan in zijn verklaring melding&#13;
maken van de toepassing van art. 60 en staat in zo'n geval volgens het derde lid van&#13;
art. 2 ook geheel in voor de naleving van het voorkeursrecht van het BBL. Niettemin&#13;
blijft de notariële verklaring dan positief luiden, zelfs in termen, dat de vervreemding&#13;
geschiedt 'met inachtneming van' het voorkeursrecht van het bureau, woorden die bij&#13;
de kamerbehandeling van de WVG juist werden vervangen door 'niet in strijd met'4.&#13;
Van enige betekenis lijkt dit verschil echter niet.&#13;
2.3. Kadastrale recherche&#13;
Het eerste wat een notaris moet doen, als het gaat om toepassing van de beide wetten,&#13;
is het plegen van kadastrale recherche. Bij de vervreemding - waaronder te verstaan&#13;
is overdracht, toebedeling of vestiging van eigendom of zakelijke gebruiksrechten op&#13;
onroerend goed - moet hij een onderzoek plegen in de kadastrale registers en&#13;
kaarten naar de vraag of dat onroerend goed is opgenomen in een aanwijzing van&#13;
gronden belast met een voorkeursrecht danwel gelegen in een niet-agrarisch gebied. In&#13;
het eerste geval moet uiteraard met de toepassing van een voorkeursrecht van&#13;
gemeente of BBL worden rekening gehouden, terwijl in het tweede geval geen&#13;
verklaring van de grondkamer ingevolge de WAG is vereist (evenmin als wanneer in&#13;
een provincie geen toetsingsnormen zijn gesteld). Ik kom aanstonds op de aanwijzing&#13;
van die gebieden terug. Waar het nu om gaat is vast te stellen, dat het kadaster de&#13;
gegevens moet gaan inhouden omtrent het bestaan van de beide voorkeursrechten en -&#13;
als het goed is - óók omtrent daartoe aangewezen gebieden waar geen of&#13;
nagenoeg geen landbouwgronden of natuurterreinen zijn gelegen, zodat de notaris&#13;
zonder meer kan verklaren dat aan de WAG is voldaan.&#13;
Men moet overigens wel onderscheiden tussen kadastrale recherche en titelonderzoek. Onder titelonderzoek wordt verstaan onderzoek in de openbare&#13;
registers, waarin tegenwoordig naast notariële akten ook besluiten met&#13;
publiekrechtelijke rechtsgevolgen worden overgeschreven. In de WAG en de&#13;
WVG is dat bijvoorbeeld het geval met de besluiten tot aanwijzing van&#13;
gronden belast met het voorkeursrecht van BBL resp. gemeente. In de&#13;
betrokken wetsartikelen wordt tegelijk vermelding van de aanwijzing in de&#13;
registers van het kadaster - met name de legger - bij de daarbij betrokken&#13;
percelen en perceelsgedeelten verplicht gesteld.5 Merkwaardigerwijs&#13;
volstaat art. 3 lid 6 van de WAG voor de aanwijzing van een niet-agrarisch&#13;
gebied door de gemeenteraad met een verplichting voor B. en W. een&#13;
exemplaar van het besluit en de bijbehorende kadastrale kaart aan het&#13;
desbetreffende kantoor van de Dienst van het Kadaster en de Openbare&#13;
Registers te verstrekken. Ik neem echter aan, dat ook hier vermelding in de&#13;
kadastrale registers bij ieder perceel in de bedoeling ligt, zodat een&#13;
eenvoudige kadastrale recherche voor de notaris voldoende is om te weten te&#13;
komen of hij een verklaring van de grondkamer nodig heeft, hetzij in de zin&#13;
van een goedkeuring of toestemming, hetzij in de zin van een niet-land&#13;
verklaring. Vóór ik over die verschillende grondkamerverklaringen ingevolge&#13;
de WAG wat meer zeg, eerst nog enkele opmerkingen over de&#13;
aanwijzing van niet-agrarische gebieden.&#13;
2.4. Aanwijzing niet-agrarische gebieden&#13;
Deze is geregeld in art. 3 van de WAG, het eerste artikel dat sinds 15 juni&#13;
1981 al in werking is. Volgens dit artikel moeten de gemeenten de gebieden&#13;
(met name bebouwde kommen) aanwijzen, waarin geen of nagenoeg geen&#13;
landbouwgrond of natuurterreinen zijn gelegen. Het betreffende&#13;
gemeenteraadsbesluit behoeft de goedkeuring van de Kroon en moet eerst in&#13;
ontwerp ter inzage worden gelegd, zodat daartegen bezwaren kunnen&#13;
worden ingediend. Doordat alle kadastrale percelen binnen het bebouwde&#13;
gebied in het besluit moeten worden aangeduid, met verwijzing naar een&#13;
bijgevoegde kadastrale kaart, is dit een nogal tijdrovende aangelegenheid,&#13;
ofschoon volgens het Besluit van 16 oktober 1981, Stb. 659 de aanduiding&#13;
ook sectiegewijs mag geschieden. Tot dusver zijn de gemeenten nog niet erg&#13;
actief gebleken, zodat de aanvankelijk beoogde invoering van de toetsing&#13;
per 1 januari 1982 moest worden uitgesteld. Het belang van de&#13;
gebiedsaanwijzingen ligt in het feit dat geen afzonderlijke niet-land&#13;
verklaringen van de grondkamer nodig zijn om bij de individuele&#13;
vervreemding aan toetsing te ontkomen.&#13;
2.5. Niet-land verklaring grondkamer&#13;
Al dan niet op verzoek van partijen of namens hen de notaris kan de&#13;
grondkamer volgens art. 2 tweede lid onder c van de WAG verklaren dat&#13;
het onroerend goed geen land is. De niet-land verklaring is vooral bedoeld&#13;
voor niet-agrarische gronden en opstallen in het landelijk gebied en die&#13;
delen van de bebouwde kom, die niet scherp zijn af te bakenen, omdat&#13;
daar ook nog wel land is gelegen, bijv. dorpskommen of randen en uitlopers van dorpen en steden. Onder land wordt volgens&#13;
art. 1 verstaan landbouwgrond en natuurterreinen.&#13;
Landbouwgrond is grond, waarop enige vorm van landbouw wordt of onmiddellijk&#13;
kan worden uitgeoefend. Het begrip landbouw is daarbij erg ruim omschreven:&#13;
akkerbouw, veehouderij - daaronder begrepen intensieve veehouderij -, tuinbouw&#13;
- daaronder begrepen fruitteelt en het kweken van bomen, bloemen en&#13;
bloembollen -, bosbouw en elke andere vorm van bodemcultuur.&#13;
Een open formule dus, terwijl natuurterreinen limitatief zijn omschreven: heidevelden,&#13;
hoogveenterreinen, zandverstuivingen, duinterreinen, kwelders, schorren,&#13;
gorzen, slikken, riet- en ruigtlanden, laagveenmoerassen, voorzover het geen landbouwgrond&#13;
is. Dat laatste maakt het onderscheid er niet gemakkelijker op. Immers&#13;
ook hoogveenterreinen, kwelders, rietlanden e.d. kunnen voor beperkt agrarisch gebruik&#13;
dienen. M.v.T. blz. 13 en M.v.A. II onder art. 1 spreken over normaal agrarisch&#13;
gebruik, dat past binnen de opzet van de totale bedrijfsvoering van het bedrijf&#13;
waartoe genoemde gronden behoren. Schapenteelt op de hei zal daartoe wel niet&#13;
meer behoren, maar voor de rest kan de grondkamer het moeilijk genoeg krijgen&#13;
met dit onderscheid, dat met het oog op de toetsing moet worden gemaakt.6&#13;
2.6. Goedkeuring en toestemming grondkamer&#13;
Voor wij over de toetsing verder praten, moet eerst in verband met de notariële verklaring&#13;
nog een ander onderscheid worden gemaakt, nl. dat tussen goedkeuring en&#13;
toestemming van de grondkamer. Een overeenkomst tot vervreemding van land behoeft&#13;
de goedkeuring van de grondkamer, zegt art. 6 lid 1 van de WAG. Hierop&#13;
bestaat in feite maar één uitzondering, nl. die van het reeds genoemde art. 60: indien&#13;
voor een provincie geen regels zijn gesteld krachtens art. 8 betreffende de toetsing.&#13;
Weliswaar lijkt het vereiste van toestemming, waarover art. 18 in verband met de&#13;
overdracht na ontbinding van een rechtspersoon spreekt, ook een uitzondering,&#13;
maar dat is maar schijn. Immers hierbij gaat het niet in eigenlijke zin om overdracht&#13;
in de zin van vervreemding, doch om afdracht van het batig saldo door de vereffenaars&#13;
aan de leden of aandeelhouders. Als onder hen zich geen persoon bevindt, die&#13;
aan de toetsingseisen voldoet, zullen de vereffenaars de landbouwgrond eerst moeten&#13;
vervreemden aan een derde.&#13;
In alle overige gevallen is het toestemmingsvereiste cumulatief ten opzichte van&#13;
het goedkeuringsvereiste: bij vervreemding van landbouwgrond aan een rechtspersoon&#13;
moet de grondkamer deze volgens artt. 12 e.v. eerst toestemming verlenen&#13;
om de overeenkomst te sluiten alvorens deze kan worden goedgekeurd. Aan de&#13;
rechtspersoon worden daarbij bijzondere vereisten gesteld, wat betreft bedrijfsleiding&#13;
en eventuele verpachting om te voorkomen dat men via oprichting en&#13;
vervolgens ontbinding van rechtspersonen de toetsing zou kunnen ontgaan. Bij&#13;
natuurterreinen hoeft men daarvoor niet bang te zijn, want deze worden juist&#13;
veelvuldig door rechtspersonen beheerd. Tot zover de notariële verklaring, waar dus als regel ook een grondkamerverklaring&#13;
bij hoort, houdende goedkeuring van de overeenkomst, voor zover het gaat om vervreemding&#13;
van land. Meestal is daarvoor een toetsing door de grondkamer noodzakelijk,&#13;
waarover ik het nu zal hebben.&#13;
3. Toetsing vervreemding landbouwgronden en natuurterreinen&#13;
3.1. Doeleinden&#13;
Doel van de toetsing is blijkens de considerans met name de bevordering van een&#13;
evenwichtige prijsontwikkeling. Van zo'n prijsontwikkeling is ook nu, ondanks de&#13;
dalende trend in de markt, nog lang geen sprake. Per 1 mei van dit jaar bewogen de&#13;
prijzen van onverpacht los land zich in Friesland tussen 18 en 35.000 gulden per ha&#13;
blijkens de jongste cijfers van het Ministerie.7 Dat is weliswaar gemiddeld ruim&#13;
10.000 gulden lager dan enkele jaren geleden, maar daar staat een verhoging van de&#13;
rentestand tegenover, die maakt dat de investeringslast ongeveer dezelfde is gebleven.&#13;
Voor het hele land zaten de gemiddelde prijzen voor boerderijen eind vorig jaar&#13;
nog steeds tussen 40 en 50 duizend gulden per ha. Al zou dat bedrag worden gehalveerd&#13;
tot zeg 22.500, dan leert een eenvoudig rekensommetje nog, dat een boerderij&#13;
van 30 ha meer dan 80.000 gulden rente per jaar zou moeten opbrengen, wat onmogelijk&#13;
is. En wat er zal gebeuren, als de rente gaat dalen, daar hoeft niemand zich illusies&#13;
over te maken, nog daargelaten dat een redelijke verdeling van de grond bij&#13;
een schaarse markt op zich al een redelijk doel is.8 Bij de toetsing van de vervreemding&#13;
van natuurterreinen staat - zoals wij zullen zien - zelfs het beheer voorop.&#13;
Een ander aspect van de nu nog vrije markt betreft de geringe mobiliteit.9 Destijds&#13;
kreeg de Wet Vervreemding Landbouwgronden de schuld van dit verschijnsel, maar&#13;
momenteel is de mobiliteit weer even laag als vóór 1963, toen die wet werd afgeschaft.&#13;
Zowel kopers als verkopers wachten af, evenals dat op de bouw- en woningmarkt&#13;
het geval is. Zelfs is van een verhoogde mobiliteit in het zicht van de Wet&#13;
agrarisch grondverkeer geen sprake, terwijl toch iedereen dat had verwacht. Meer en&#13;
meer zal de overheid dan ook gedwongen worden om met het oog op landinrichting&#13;
en landschapsbeheer gebruik te maken van het voorkeursrecht van het Bureau Beheer&#13;
Landbouwgronden krachtens de WAG, ook al wordt daarvoor, evenals voor&#13;
de toetsing, een voorzichtige start aangekondigd. Landbouwgronden en natuurterreinen&#13;
zijn in ons dichtbevolkte land met de meest moderne landbouw ter wereld&#13;
blijvend schaars, net zo goed als betaalbare woningen blijvend schaars zijn. Daarom&#13;
zie ik de landbouwkundige toetsing van vervreemdingsovereenkomsten nog niet zo&#13;
gauw verdwijnen, maar zelfs al zou dit in een tijd van prijsstabilisatie ooit in een bepaalde&#13;
provincie het geval kunnen zijn, dan blijft nog het voorkeursrecht en de rest van de WAG volledig overeind staan. Maar misschien ben ik in dezen niet onpartijdig&#13;
genoeg, omdat ik zelf mee aan de wieg van deze wet heb gestaan.10&#13;
3.2. Vrijstellingen&#13;
Om iets goed te maken geef ik nu eerst een overzicht van de vrijstellingen, zoals die&#13;
in art. 6 van de WAG zijn opgenomen.11 Vrijstellingen van de toetsing wel te verstaan,&#13;
niet van de goedkeuring als zodanig. In deze gevallen is van een goedkeuring&#13;
zonder toetsing sprake. Het zijn in hoofdzaak de volgende:&#13;
- een overeenkomst tussen bloed- of aanverwanten in de rechte lijn of met een&#13;
pleegkind; daarentegen is de overeenkomst in de zijlijn tot de tweede graad volgens&#13;
het derde lid alleen aan de persoonsvereisten van de verkrijger onderworpen,&#13;
niet aan eventuele bedrijfsvereisten;&#13;
- een overeenkomst tot vervreemding aan het BBL of aan door de Kroon aan te&#13;
wijzen in het algemeen belang werkzame rechtspersonen, bijv. natuurbeschermingsorganisaties;&#13;
- een overeenkomst tussen pachter en verpachter ter uitoefening van pachters&#13;
voorkeursrecht; mede in verband met deze uitzondering is verpachting voortaan&#13;
krachtens gelijktijdige wijziging van de Pachtwet aan dezelfde toetsing onderworpen&#13;
als vervreemding;12&#13;
- een ruilverkavelingsovereenkomst die voldoet aan door de Minister te stellen&#13;
eisen;&#13;
- vervreemding van bij een niet-agrarische opstal behorend land tot een maximum&#13;
van 50 are;&#13;
- vervreemding van landbouwgrond voor een niet-agrarisch doel dat blijkens een&#13;
verklaring van B. en W. of G.S. niet in strijd is met een geldend of in ontwerp ter&#13;
inzage gelegd bestemmingsplan;&#13;
- een overeenkomst tot scheiding en deling van een ontbonden huwelijksgemeen&#13;
schap of een nalatenschap; daartegen zijn niet vrijgesteld ontbonden maatschappen,&#13;
vennootschappen, verenigingen en stichtingen;&#13;
- vervreemding ingevolge een uiterste wilsbeschikking;&#13;
- vervreemding van land aan de Staat of een ander openbaar lichaam, waarbij ten&#13;
aanzien van landbouwgrond de beperking geldt, dat de bestemming ervan krachtens&#13;
bestemmingsplan of verklaring van de betrokken overheid niet-agrarisch&#13;
moet zijn; aankoop voor compensatiedoeleinden13 bijv. door een gemeente ten&#13;
behoeve van onteigende boeren en tuinders is ingevolge het achtste lid alleen mogelijk bij onmiddellijke doorverkoop aan iemand die de toetsing heeft doorstaan&#13;
blijkens overlegging van een goedgekeurde (ontwerp-)overeenkomst;&#13;
- daarentegen is een vervreemding van land door het BBL aan een openbaar&#13;
lichaam of aangewezen rechtspersoon geheel vrij van toetsing.&#13;
Al met al een ingewikkeld geheel van vrijstellingen, waar de notaris goed in thuis&#13;
zal moeten raken, al was het alleen maar om de toetsingsformulieren goed te kunnen&#13;
invullen. Ik wijs er op, dat de vooral in Friesland nog veel gebruikelijke openbare&#13;
verkoop niet van de toetsing is vrijgesteld, zodat de zgn. strijkgeldschrijvers, voor&#13;
zover niet zelf landbouwer zijnde, praktisch worden uitgesloten. Op de moeilijkheden&#13;
bij gedwongen openbare verkoop in verband met voorkeursrecht en koopplicht&#13;
van het BBL kom ik hierna terug.&#13;
3.3. Toetsingscriteria&#13;
Wat de toetsingscriteria - de wet zelf spreekt van vereisten - betreft, zoals die&#13;
door de grondkamer zullen worden gehanteerd, moet allereerst onderscheid gemaakt&#13;
worden tussen landgoederen en gewone landbouwgronden en natuurterreinen.&#13;
Voor de eerste geldt maar een beperkte toetsing krachtens art. 7 WAG, terwijl&#13;
voor gewone landbouwgronden en natuurterreinen criteria bij a.m.v.b. kunnen&#13;
worden vastgesteld ingevolge art. 8. Overigens komen er aparte besluiten voor landbouwgronden&#13;
en natuurterreinen, omdat de criteria (vereisten) volgens de wet duidelijk&#13;
verschillend zijn. Binnen de categorie landbouwgronden kan nog weer onderscheiden&#13;
worden naar gelang de produktierichting van de bedrijven die bij de vervreemding&#13;
zijn betrokken en naar gelang het gebied waarin het land is gelegen (dit&#13;
laatste geldt dus ook voor natuurterreinen). De wet zelf maakt in het vierde lid van&#13;
art. 8 het stellen van nadere vereisten voor landbouwgronden gelegen in zgn.&#13;
relatienotagebieden mogelijk, terwijl art. 9 het gebruik van landbouwgronden voor&#13;
een produktierichting waarvoor op grond van art. 8 geen vereisten zijn gesteld, en&#13;
voor een bij a.m.v.b. aan te wijzen beroep regelt. Voorlopig zullen dat de bosbouw&#13;
resp. de veehandel en de training van draf- en renpaarden zijn. Wij zullen deze verschillende&#13;
categorieën in het kort de revue laten passeren.&#13;
a. Landgoederen&#13;
Landgoederen zijn vrijgesteld van de landbouwkundige toetsing en alleen onderworpen&#13;
aan een beperkte toetsing ingevolge art. 7. Aannemelijk moet slechts worden gemaakt,&#13;
dat de verwerver het landgoed als eenheid in stand zal houden. Onder landgoederen&#13;
worden zowel die ingevolge de Natuurschoonwet verstaan als andere die&#13;
ingevolge de Wet agrarisch grondverkeer zelf kunnen worden aangewezen. In totaal&#13;
ressorteren momenteel zo'n 100.000 ha landgoederen onder de Natuurschoonwet.&#13;
Daar kunnen nu dus krachtens de onderhavige wet andere geheel of gedeeltelijk met&#13;
bos en andere houtopstanden bezette terreinen, waarvan het voortbestaan uit oogpunt&#13;
van maatschappelijk belang wenselijk is, aan worden toegevoegd. De aanwijzing&#13;
moet geschieden door de Minister van CRM in overeenstemming met die van&#13;
Landbouw en Visserij; in de Natuurschoonwet is dat de minister van Financiën vanwege de fiscale consequenties. Merkwaardigerwijs staat tegen de weigering van de&#13;
aanwijzing krachtens de WAG voor de eigenaar beroep open op de Centrale Grondkamer.&#13;
b. Landbouwgronden&#13;
Voorlopig zullen voor landbouwgronden alleen persoonsgebonden criteria worden&#13;
gesteld, geen bedrijfsgebondene. Volgens art. 8 kunnen de eerste betrekking hebben&#13;
op opleiding, ervaring of hoofdberoep van de verwerver en de laatste op verkaveling&#13;
en maximale bedrijfsoppervlakte. In het ontwerp-Besluit houdende toetsingscriteria&#13;
bij de vervreemding van landbouwgronden, dat voor advies aan het Landbouwschap&#13;
is gezonden, zijn alleen opleiding en ervaring als criteria ingevuld. Het hoofdberoep&#13;
is bij amendement-Van der Linden (nr. 31) toegevoegd en wordt in art. 1 omschreven&#13;
als het beroep waaruit een persoon in overwegende mate zijn inkomsten&#13;
trekt. De Minister vindt dit inkomenscriterium echter moeilijk hanteerbaar, omdat&#13;
het een uitvoerig en tijdrovend onderzoek door de grondkamer zou vergen. In plaats&#13;
daarvan is het hoofdberoep nu volgens een andere maatstaf, nl. de arbeidstijd, ingebouwd&#13;
in de vereiste ervaring.14&#13;
Ervaring wordt namelijk in art. 3 van het ontwerp-Besluit omschreven als het tegen&#13;
redelijke betaling volledig dan wel nagenoeg volledig werkzaam zijn geweest op&#13;
een bedrijf gedurende het tijdvak, dat onmiddellijk of nagenoeg onmiddellijk voorafgaat&#13;
aan de behandeling door de grondkamer. Op deze manier ontstaat wel een&#13;
zeer ongebruikelijke omschrijving, zodat het beter lijkt het criterium hoofdberoep&#13;
afzonderlijk toe te voegen. Voor bedrijfshoofden bedraagt het voorgestelde tijdvak&#13;
tenminste drie jaren en voor toetreders tot de landbouw tenminste vijf. Bovendien&#13;
moeten laatstgenoemden ook nog beschikken over de opleiding van lagere landbouwschool&#13;
of technische school danwel mavo of daarmee gelijk te stellen opleiding,&#13;
terwijl zij verder een cursus economische vorming toekomstige ondernemers&#13;
moeten hebben gevolgd.&#13;
Afgewacht moet worden, hoe deze vereisten er uiteindelijk komen uit te zien, temeer&#13;
nu het parlement de wens te kennen kan geven, dat de inwerkingtreding van de&#13;
maatregel bij de wet wordt geregeld (art. 8 lid 6). In ieder geval lijkt de tijd dat jan&#13;
en alleman landbouwgrond kon kopen voor welk doel dan ook voorgoed voorbij.&#13;
En ook afgezien van de prijsvorming is dat een goede zaak.&#13;
c. Relatienotagebieden&#13;
Vooralsnog worden nog geen nadere vereisten voorgesteld voor de vervreemding&#13;
van landbouwgronden in relatienotagebieden, hoewel dit volgens het vierde lid van&#13;
art. 8 op den duur mogelijk is. In deze zgn. beheersgebieden en reservaten zal de landbouw mede resp. (nagenoeg) uitsluitend gericht zijn op doeleinden van natuuren&#13;
landschapsbehoud. Dankzij alweer een amendement Van der Linden (nr. 33)&#13;
kunnen de nadere vereisten niet de verplichting inhouden tot het afsluiten van een&#13;
beheersovereenkomst, dan wel betrekking hebben op specifieke ervaring met landbouw,&#13;
zoals in deze gebieden wordt nagestreefd. Wel kunnen zij op het stuk van&#13;
bijv. verkavelings- en bedrijfsgrootte-eisen afwijken van de algemene normen.&#13;
Waarschijnlijk kan hiermee het beste worden gewacht tot de Beschikking beheersovereenkomsten&#13;
met uitvoeringsmaatregelen15 wordt omgezet in een Wet beheer&#13;
landbouwgronden, die thans in voorbereiding is en waarbij ook de Pachtwet opnieuw&#13;
zal worden aangepast.&#13;
d. Bosbouw&#13;
Bosbouw is in het ontwerp-Besluit aangewezen als een produktierichting, waarvoor&#13;
op grond van artikel 8 geen vereisten zijn gesteld. Dit betekent in het onderhavige&#13;
geval, dat bij de vervreemding van bossen alleen van toepassing zijn de vereisten&#13;
genoemd in art. 9 onder a en b. Aard en omvang van de onderhavige landbouwgrond&#13;
en de eventueel daarop aanwezige opstallen moeten volgens a geschikt&#13;
zijn voor het opgegeven gebruik, i.c. de bosbouw, en voorts moet de verwerver volgens&#13;
b voldoende garanties bieden, dat het opgegeven gebruik zal worden verwezenlijkt.&#13;
Die garanties behoeven echter niet zover te gaan, dat de verwerver zelf aan&#13;
opleidings- en ervaringseisen als bosbouwer zou moeten voldoen. Zulke eisen kunnen&#13;
volgens het onder c bepaalde wel afzonderlijk bij a.m.v.b. worden gesteld, maar&#13;
daar is kennelijk voorlopig vanaf gezien, wat de bosbouw betreft.&#13;
e. Veehandel en training draf- en renpaarden&#13;
Anders daarentegen wat betreft de aankoop van landbouwgronden voor de veehandel&#13;
en het trainen van draf- en renpaarden. Deze beroepen zullen bij aparte&#13;
a.m.v.b. (Besluit beroepen en criteria artikel 9) worden aangewezen, onder gelijktijdige&#13;
regeling van eisen van opleiding en ervaring, waaraan de betrokken categorieën&#13;
van verwervers moeten voldoen. Ik zal deze eisen hier niet gaan opsommen, temeer&#13;
omdat het maar om kleine categorieën gaat.&#13;
f. Vervreemding aan adspirant-verpachter&#13;
Nog steeds specifiek op landbouwgrond heeft ook betrekking datgene wat in art. 10&#13;
is bepaald over vervreemding aan een adspirant-verpachter, voor zover dit een natuurlijke&#13;
persoon is. Een dergelijke overeenkomst wordt goedgekeurd, indien gelijktijdig&#13;
wordt overgelegd een goedgekeurde pachtovereenkomst of ontwerp-pachtovereenkomst&#13;
met betrekking tot de te vervreemden landbouwgrond. Behalve om&#13;
verkoop van reeds verpachte landbouwgrond aan een derde kan het ook gaan om&#13;
nog te verpachten land: naast de mogelijkheid van toetsingsvrije verkoop aan de pachter is dat één van de redenen, waarom ook de verpachting wel aan dezelfde toetsingscriteria&#13;
moest worden onderworpen als de vervreemding.16 Bovendien vinden&#13;
de bepalingen omtrent vervreemding aan rechtspersonen overeenkomstige toepassing&#13;
bij vervreemding aan een adspirant-verpachter, voor zover zij gericht zijn tegen&#13;
diens bedoeling om in feite niet of althans niet duurzaam te verpachten (art. 14,&#13;
eerste lid, onder a en c, en tweede lid, 15, 16 en 17). Zij komen er op neer dat bij de&#13;
toetsing speciaal hierop wordt gelet en dat de Minister, wanneer verkrijger niettemin&#13;
binnen zeven jaar ophoudt verpachter te zijn, kan vorderen dat de goedkeuring door&#13;
de grondkamer wordt ingetrokken en dat verkrijger aan het BBL of een door deze&#13;
aan te wijzen pachter gaat verpachten.&#13;
g. Vervreemding aan rechtspersonen;&#13;
ontbinding van rechtspersonen en gemeenschappen&#13;
Wat de vervreemding van landbouwgrond aan rechtspersonen betreft, het grootste&#13;
deel van de derde titel van de WAG is daaraan gewijd, terwijl de rest (art. 18) en ook&#13;
titel IV (art. 19) betrekking hebben op de ontbinding van resp. rechtspersonen en gemeenschappen.&#13;
Al die bepalingen richten zich tegen het gevaar van ontduiking van&#13;
de toetsing, hetzij door overdracht van aandelen of lidmaatschap, hetzij door ontbinding&#13;
gevolgd door vereffening of scheiding en deling, rechtshandelingen die buiten&#13;
de openbare registers om kunnen gaan. Om die reden worden via het reeds genoemde&#13;
vereiste van toestemming rechtspersonen verplicht de verkregen grond of&#13;
zelf duurzaam te gebruiken via een bedrijfsleider die aan de toetsingseisen moet voldoen&#13;
of duurzaam te verpachten aan een pachter voor wie hetzelfde geldt. Intrekking&#13;
van de toestemming en verplichte verpachting via het BBL zijn de reeds genoemde&#13;
sancties als binnen het tijdvak van zeven jaren het tegendeel blijkt, terwijl&#13;
voor overdracht na ontbinding naar wij zagen ook weer een toestemming van de&#13;
grondkamer nodig is (art. 18). Art. 19 maakt bij scheiding en deling na ontbinding&#13;
van een gemeenschap, als deze zonder de vereiste goedkeuring plaatsvindt, eveneens&#13;
verplichte verpachting door de verwerver mogelijk.&#13;
h. Natuurterreinen&#13;
Tot nu toe ging het iedere keer nog over de toetsing van de vervreemding van landbouwgronden,&#13;
bepalingen die via de gelijktijdige wijziging van de Pachtwet ook op&#13;
de verpachting van toepassing zijn geworden. Dit laatste is niet het geval met de&#13;
voorgenomen toetsing van de vervreemding van natuurterreinen, waarvoor een&#13;
aparte a.m.v.b. in de maak is. Volgens art. 8 lid 3 kunnen de vereisten, zoals die in&#13;
de a.m.v.b. moeten worden geregeld - de toetsingscriteria dus -, uitsluitend betrekking&#13;
hebben op:&#13;
a. de hoedanigheid van de verwerver;&#13;
b. het tegengaan van versnippering van natuurterrein;&#13;
c. de garanties, die verwerver moet bieden voor de instandhouding van het&#13;
natuurterrein. Bij alle drie soorten van vereisten staat het waarborgen van een goed beheer voorop.&#13;
Volgens de M.v.T. wordt bij a gedacht aan opleiding en vooral ervaring in het&#13;
beheren van natuurterreinen, gaat het bij b om het vormen van voor beheer vatbare&#13;
eenheden en moet bij c worden nagegaan of niet alleen de beheers-intentie, maar&#13;
ook de praktische mogelijkheid voor een verantwoord beheer bij de verwerver aanwezig&#13;
is. Uit deze eisen blijkt overduidelijk, dat het in feite helemaal niet alleen om&#13;
een evenwichtige prijsontwikkeling gaat bij de onderhavige toetsing. Trouwens ook&#13;
bij landbouwgronden spelen agrarisch-structurele overwegingen bij de toetsing op&#13;
zijn minst mede een rol, al wilde de Regering niet verder gaan dan aangeven, dat de&#13;
criteria moeten passen in het structuurbeleid.17 In het Ontwerp-Besluit wordt voorlopig&#13;
alleen de vorming van natuurterreinen kleiner dan 25 ha tegengegaan.&#13;
4. Voorkeursrechten BBL en gemeente&#13;
4.1. Onderlinge verhouding&#13;
Eerst iets over de onderlinge verhouding. Om te beginnen is er een grote mate van&#13;
vergelijkbaarheid, zowel qua doelstelling als qua uitwerking. De doelstelling van&#13;
beide voorkeursrechten is gelegen in inrichting en beheer van resp. landelijke en stedelijke&#13;
gebieden. Het Bureau Beheer Landbouwgronden, nu nog de gelijknamige&#13;
Stichting (SBL), is in belangrijke mate belast met de verwerving en uitgifte van landbouwgronden&#13;
en natuurterreinen ten behoeve van inrichting en beheer van landelijke&#13;
gebieden en wel in het kader van landinrichting, relatienotabeleid e.d. De gemeente&#13;
heeft, niettegenstaande de rol van het bestemmingsplan buitengebied, dienaangaande&#13;
nauwelijks een taak, maar des te meer ten aanzien van stedelijke gebieden,&#13;
waar zij het voortouw heeft ten aanzien van stads- en dorpsinrichting.&#13;
Gezien deze vergelijkbaarheid in doelstelling behoeft het niet te verbazen, dat ook&#13;
de uitwerking van beide voorkeursrechten in niet onbelangrijke mate overeenstemt.&#13;
In beide gevallen moet er eerst een aanwijzing van een voorkeursgebied zijn, waarbinnen&#13;
dan vervolgens bij apart besluit de betreffende gronden kadastraal worden&#13;
aangewezen. Wel zijn er uiteraard belangrijke verschillen, wat betreft de planologische&#13;
grondslag van de gebiedsaanwijzingen, waar ik aanstonds op terug kom, en&#13;
ook wat betreft de werkingsduur van het voorkeursrecht en de vrijstellingen. Daarentegen&#13;
is er weer een grote mate van overeenstemming in de procedure tot naleving&#13;
van het voorkeursrecht, al zijn er ook daarbij opmerkelijke verschillen, gedeeltelijk&#13;
voortvloeiend uit de verschillende staatsrechtelijke positie van BBL en gemeente, gedeeltelijk&#13;
ook nauwelijks te verklaren. Overeenstemming is er tenslotte weer, wat&#13;
betreft de prijsbepaling.&#13;
Een belangrijk punt bij de verhouding tussen beide voorkeursrechten is ook de&#13;
voorrang die in art. 37 lid 5 en 6 van de WAG aan het voorkeursrecht van de gemeente&#13;
wordt toegekend boven dat van het BBL. Allereerst kunnen gronden die al&#13;
onder het gemeentelijk voorkeursrecht vallen niet nog eens worden belast met een&#13;
voorkeursrecht van het BBL. Zelfs vervalt dit voorkeursrecht van rechtswege bij latere vestiging van een gemeentelijk voorkeursrecht. Daarentegen zit het voorkeursrecht&#13;
van de pachter er precies tussen in: het wijkt als regel18 voor het voorkeursrecht&#13;
van de gemeente (art. 56f Pachtwet), maar heeft zelf weer voorrang boven het voorkeursrecht&#13;
van het BBL (art. 40 juncto art. 6, tweede lid onder d). Nu de huurder&#13;
nog geen wettelijk voorkeursrecht heeft, is het begrijpelijk dat bij wijze van tijdelijke&#13;
oplossing de gemeente ingevolge art. 3 lid 4 WVG verplicht is om na gebruikmaking&#13;
van het speciale voorkeursrecht voor huurwoningen bij stads- en dorpsvernieuwing&#13;
deze aan de huurder, mits voorzien van schriftelijk contract en woonvergunning,&#13;
aan te bieden.&#13;
4.2. Aanwijzing voorkeursgebieden&#13;
De gebiedsaanwijzing geschiedt voor het voorkeursrecht van het BBL bij algemene&#13;
maatregel van bestuur (art. 37 lid 2 WAG) en voor dat van de gemeente bij gemeenteraadsbesluit.&#13;
In het laatste geval is dat besluit als regel vervat in een structuurplan&#13;
of een bestemmingsplan (art. 2 lid 1 en 3 lid 1 WVG) dan wel een ontwerp&#13;
daarvan (art. 6 idem). Alleen in het geval van art. 8 WVG is het een apart met redenen&#13;
omkleed raadsbesluit dat zelfs aan een ontwerp-structuurplan of -bestemmingsplan&#13;
voorafgaat, maar dan worden de desbetreffende gronden aangewezen door de&#13;
Kroon en betreft het alleen groeikernen en groeisteden.&#13;
Wat nu de aanwijzing van een voorkeursgebied voor het BBL betreft, bepaalt art. 37&#13;
lid 2 van de WAG allereerst, dat het moet zijn een gebied waarbinnen land (landbouwgrond&#13;
en/of natuurterrein) is gelegen. Dit spreekt vanzelf, omdat het voorkeursrecht&#13;
alleen daarop betrekking kan hebben. Verder moet de algemene maatregel&#13;
overwegingen bevatten omtrent de door het vestigen van een voorkeursrecht in&#13;
zodanig gebied na te streven doeleinden. Limitatief worden een vijftal categorieën&#13;
van gebieden voor aanwijzing vatbaar verklaard, nl. ruilverkavelingsgebieden (vanaf&#13;
de toezending van het stemmingsrapport aan G.S.), reservaatsgebieden die ingevolge&#13;
de Beschikking beheersovereenkomsten zijn aangewezen, het reconstructiegebied&#13;
Midden-Delfland en het herinrichtingsgebied Oost-Groningen en de&#13;
Gronings-Drentse Veenkoloniën krachtens de desbetreffende wetten en tenslotte gebieden&#13;
die bij een planologische kernbeslissing als mogelijk voorkeursgebied zijn&#13;
aangemerkt. Het is niet gezegd dat al deze gebieden geheel of gedeeltelijk worden&#13;
aangewezen, zeker niet wat ruilverkavelingsgebieden betreft. Over de voordracht tot&#13;
de a.m.v.b. worden eerst de Centrale Cultuurtechnische Commissie en de Commissie&#13;
Beheer Landbouwgronden als bestuur van het BBL gehoord.&#13;
De aanwijzing van een voorkeursgebied voor de gemeente is in de WVG minder&#13;
expliciet geregeld. Dat komt, omdat zij als regel deel uitmaakt van een structuur- of&#13;
bestemmingsplan of ontwerp daarvan. Voor het structuurplan gelden daarbij de&#13;
meest vergaande beperkingen. Het moet namelijk zijn een structuurplan voor de bebouwde&#13;
kom, waarbij aanwijzingen zijn gegeven voor de bestemming.19 Dit houdt verband met een beperking die ook voor het bestemmingsplan geldt, omdat alleen&#13;
gronden kunnen worden aangewezen, waaraan een niet-agrarische bestemming is&#13;
toegedacht resp. gegeven, die bovendien van het bestaande gebruik moet afwijken.&#13;
Het laatste geldt dan weer niet voor huurwoningen die bij structuur- of bestemmingsplan&#13;
voor stads- of dorpsvernieuwing zijn aangewezen (art. 3, eerste lid) en&#13;
evenmin voor gronden die door de Kroon worden aangewezen binnen een daartoe&#13;
bij raadsbesluit aangegeven gebied (art. 8). Wel wordt in het laatstgenoemde geval&#13;
de gebiedsaanwijzing buiten de bebouwde kom een jaar na het in werking treden van&#13;
de wet beperkt tot het grondgebied van groeikernen en groeisteden ingevolge de Verstedelijkingsnota.&#13;
4.3. Aanwijzing gronden&#13;
De aanwijzing van gronden, welke binnen het voorkeursgebied daadwerkelijk worden&#13;
belast met een voorkeursrecht, gebeurt voor dat van het BBL bij besluit van de&#13;
Kroon (art. 37 lid 3 WAG) en voor dat van de gemeente bij raadsbesluit als het gaat&#13;
om een structuur- of bestemmingsplan (art. 2 lid 1 WVG), bij voorstel van B. en W.&#13;
als het gaat om een ontwerp daarvan (art. 6 lid 1 WVG) en bij besluit van de Kroon&#13;
in het geval van artikel 8. Het betreft hier een kadastrale, d.w.z. perceelsgewijze&#13;
aanwijzing die - zoals wij zagen - overgeschreven wordt in de openbare registers&#13;
en vermeld in de registers van het kadaster, terwijl verder tervisielegging met openbare&#13;
kennisgeving en ook persoonlijke kennisgeving aan de eigenaren en zakelijk gerechtigden&#13;
plaatsvindt. Wij hebben voorts gezien dat deze aanwijzing bij het voorkeursrecht&#13;
van het BBL beperkt is tot land en bij het voorkeursrecht van de gemeente&#13;
tot grond met een niet-agrarische bestemming die afwijkt van het bestaande gebruik,&#13;
behalve bij huurwoningen ingeval van stads- of dorpsvernieuwing. Alleen de Kroon&#13;
kan, vooruitlopend op een (ontwerp-)structuur- of bestemmingsplan, de gemeente&#13;
ook al een voorkeursrecht geven op percelen die op dat moment nog agrarisch zijn&#13;
ten behoeve van een groeikern of groeistad. Wel moet dit volgens art. 8 lid 3&#13;
gebeuren in overeenstemming met de Minister van Landbouw en Visserij.&#13;
4.4. Duur voorkeursrechten&#13;
Beide wetten kennen beperkingen ten aanzien van de duur van de voorkeursrechten.&#13;
Zo vervalt het voorkeursrecht van het BBL ingevolge art. 37 lid 7 WAG bij de tervisielegging&#13;
van het plan van toedeling in het kader van ruilverkaveling, reconstructie&#13;
Midden-Delfland en herinrichting Oost-Groningen/Veenkoloniën en ook bij het&#13;
afstemmen van de ruilverkaveling. Voor reservaatsgebieden en pkb-gebieden geldt&#13;
geen beperking, evenmin als voor gebieden die bij bestemmingsplan door de gemeenteraad&#13;
zijn vastgesteld (art. 2 lid 1 WVG). Daarentegen is een gemeentelijk&#13;
voorkeursrecht, voor zover gebaseerd op een structuurplan voor de bebouwde kom,&#13;
dat door de gemeenteraad is vastgesteld, in zijn werkingsduur beperkt tot maximaal&#13;
twee jaar, met de mogelijkheid van verlenging van maximaal één jaar, alles onder&#13;
goedkeuring van G.S. (art. 2 lid 4 WVG). Nog sterker gelimiteerd is de duur van het&#13;
voorkeursrecht dat berust op een ontwerp-structuurplan of -bestemmingsplan, namelijk zeven maanden (art. 7 lid 1 onder c WVG). Daarnaast bestaan er krachtens&#13;
de WVG gevallen waarin het voorkeursrecht vervalt, omdat de aanwijzing van gronden&#13;
niet meer voldoet aan de eis van niet-agrarische bestemming in afwijking van&#13;
het bestaande gebruik (art. 5 lid 1 en 7 lid 1 onder a WVG). Tenslotte is ook de duur&#13;
van het door de Kroon gevestigde gemeentelijk voorkeursrecht ingevolge art. 8&#13;
WVG beperkt tot ten hoogste twee jaren. Als het goed is, wordt de vermelding van&#13;
het voorkeursrecht bij het betreffende perceel in de kadastrale registers ongedaan&#13;
gemaakt, zodra de aanwijzing is vervallen en aan de Dienst van het Kadaster en de&#13;
Openbare Registers medegedeeld conform bovengenoemde bepalingen.&#13;
4.5. Vrijstellingen&#13;
Gedeeltelijk zijn de vrijstellingen van het voorkeursrecht in art. 40 juncto 6, tweede&#13;
lid, onder a, d, e en h WAG en art. 10, tweede lid WVG dezelfde. Met name betreft&#13;
dit de overeenkomst tussen bloed- en aanverwanten in de rechte lijn of met een&#13;
pleegkind en de overeenkomst tot scheiding en deling van een ontbonden huwelijksgemeenschap&#13;
of nalatenschap. Daarmee houdt het echter op: de overeenkomst tussen&#13;
pachter en verpachter ter uitoefening van pachters voorkeursrecht en de ruilverkavelingsovereenkomst&#13;
zijn wel uitzonderingen op het voorkeursrecht van het BBL,&#13;
maar niet op dat van de gemeente, hetgeen ook logisch is, omdat het daarbij om&#13;
agrarische doeleinden gaat. Minder logisch is, dat de vervreemding ingevolge uiterste&#13;
wilsbeschikking wel van het voorkeursrecht van de gemeente is uitgezonderd en&#13;
niet van dat van het BBL.20 Evenmin is het vanzelfsprekend dat de overeenkomst&#13;
tussen bloed- en aanverwanten in de zijlijn tot de tweede graad wel buiten het gemeentelijk&#13;
voorkeursrecht valt en niet buiten dat van het BBL.&#13;
Verschillend zijn ook de regelingen omtrent anterieure leveringsverplichtingen en&#13;
overeenkomsten, overeenkomsten met openbare lichamen en aangewezen rechtspersonen&#13;
en openbare verkopen, die ingevolge art. 10 WVG wél en ingevolge art. 40&#13;
WAG niet zijn uitgezonderd. Praktisch komt er van een openbare verkoop natuurlijk&#13;
niets terecht bij uitoefening van het voorkeursrecht door het BBL. Anderzijds&#13;
heeft de voorafgaande mededelingsplicht van de notaris ten opzichte van de gemeente&#13;
voor de vrijwillige openbare verkoop ex art. 10 lid 3 WVG weinig te betekenen,&#13;
omdat de gemeente dan tegen iedereen moet opbieden. Voor huurwoningen aangewezen&#13;
voor stads- en dorpsvernieuwing geldt terecht dan ook alleen de gedwongen&#13;
openbare verkoop als uitzondering (art. 3 lid 3 onder b). Door vrijwillige openbare&#13;
verkoop kan het hele gemeentelijke voorkeursrecht worden gefrustreerd. Ik begrijp&#13;
niet hoe men dit lek heeft kunnen laten ontstaan.&#13;
Aan de andere kant is het ook volstrekt onbegrijpelijk, dat althans de gedwongen&#13;
openbare verkoop ingevolge wetsbepaling, bevel van de rechter, executie of verkoop&#13;
krachtens een beding bedoeld in art. 1223 lid 2 B.W. niet vrijgesteld is ook van het&#13;
voorkeursrecht van het BBL. Een dergelijke vrijstelling geldt wél voor het voorkeursrecht&#13;
van de pachter ingevolge art. 56e Pachtwet, terwijl dit recht nota bene&#13;
voorrang geniet boven dat van het BBL. Maar afgezien van deze inconsequentie wordt de gedwongen openbare verkoop uiteraard volstrekt gefrustreerd door laatstgenoemd&#13;
voorkeursrecht, tenzij men zou aannemen dat dit niet de bedoeling van de&#13;
wetgever van de WAG kan zijn geweest. In feite komt de hele procedure van het&#13;
voorkeursrecht immers neer op de totstandkoming van een onderhandse verkoop,&#13;
terwijl deze nu juist in bovengenoemde gevallen door andere wettelijke bepalingen is&#13;
uitgesloten. Ik ben ook niet geneigd in de WAG een lex specialis ten opzichte van die&#13;
bepalingen te zien, want dan had er m.i. speciaal in een regeling omtrent de uitoefening&#13;
van het voorkeursrecht ingeval van openbare verkoop moeten worden&#13;
voorzien, zoals dat destijds in art. 18 van de Wet vervreemding landbouwgronden&#13;
het geval was. M.i. zou de rechter voorrang moeten geven aan de wettelijke bepalingen&#13;
omtrent de gedwongen openbare verkoop, ook wat de hypotheekhouder betreft,&#13;
omdat die niet eens gemachtigd is aan het BBL te verkopen. Maar nog beter is het de&#13;
WAG en de WVG zo spoedig mogelijk in die zin te herzien, dat enerzijds gedwongen&#13;
openbare verkoop van beide voorkeursrechten wordt uitgezonderd en anderzijds het&#13;
lek ten aanzien van de vrijwillige verkoop in laatstgenoemde wet wordt gedicht.&#13;
4.6. Procedure tot naleving&#13;
Een verkoper kan eerst tot vervreemding overgaan, nadat de gemeente resp. het&#13;
BBL in de gelegenheid is gesteld het desbetreffende onroerend goed of zakelijk recht&#13;
te kopen (art. 10 lid 1 WVG resp. art. 37 lid 1 WAG). Ter voldoening daaraan verstrekt&#13;
de vervreemder een schriftelijke opgave aan de gemeente of het bureau van&#13;
het goed met bijbehorende kadastrale aanduidingen en oppervlakte. Gaat het om&#13;
een samenhangend geheel of bedrijf, dan kan de vervreemder eisen dat dit als geheel&#13;
bij de vervreemding wordt betrokken, ook al heeft het voorkeursrecht maar op een&#13;
deel betrekking. B. en W. resp. het bureau moeten de ontvangst schriftelijk bevestigen&#13;
(art. 11 WVG resp. art. 41 WAG). Daarna volgt binnen twee maanden een&#13;
principe-beslissing of de gemeente resp. het bureau wil kopen, maar dan komt er onmiddellijk&#13;
al een verschil. Het BBL moet dan volgens art. 42 WAG onmiddellijk een&#13;
bod doen, terwijl de gemeente volgens art. 12 WVG kan volstaan met te verwijzen&#13;
naar een nader overeen te komen prijs.&#13;
Dit verschil zal samenhangen met de goedkeuring van G.S., die een gemeente beneden&#13;
100.000 inwoners nodig heeft op het principe-besluit ingevolge art. 13. Dat is&#13;
al een vereenvoudiging ten opzichte van art. 228 Gemeentewet, dat voor de koop&#13;
zelf een dergelijke goedkeuring eist. Art. 22 WVG stelt de aankoop tegen de door&#13;
deskundigen of rechtbank vastgestelde prijs namelijk van deze goedkeuring vrij. De&#13;
wet maakt tevens van de gelegenheid gebruik de verkoper de mogelijkheid te geven&#13;
ontheffing van het voorkeursrecht aan G.S. te vragen (art. 14). Deze beslist gelijktijdig&#13;
over goedkeuring en ontheffing of, als geen goedkeuring nodig is, alleen over de&#13;
ontheffing, terwijl ook nog beroep op de Kroon openstaat. Deze hele ontheffingsprocedure&#13;
ontbreekt in de WAG die in art. 64 alleen een ontheffingsmogelijkheid&#13;
voor de toetsing kent.&#13;
Een opmerkelijk verschil is ook dat de WAG bij niet-gebruikmaking van het&#13;
voorkeursrecht de vervreemder maar één jaar vrijheid geeft om aan een derde te vervreemden,&#13;
terwijl deze termijn in de WVG drie jaren is. In beide gevallen moet de vervreemding wel betreffen al het eerder in de opgave aan bureau of gemeente vermelde&#13;
onroerend goed. Overschrijding van termijnen door deze instanties leidt&#13;
overigens tot hetzelfde gevolg.&#13;
Als eenmaal vaststaat dat het voorkeursrecht zal worden uitgeoefend, begint het&#13;
eigenlijke proces van onderhandeling. Op schriftelijk verzoek van de vervreemder&#13;
moet het bureau resp. B. en W. de rechtbank vragen deskundigen te benoemen voor&#13;
het uitbrengen van advies over de prijs (art. 43 WAG en art. 16 WVG). Bij nietaanvaarding&#13;
kunnen beide partijen zich tot de rechtbank wenden met het verzoek&#13;
een oordeel over de prijs te geven. Kan het bureau resp. de gemeente zich wel verenigen&#13;
met het advies van de deskundigen, dan zijn beide daaraan gedurende drie&#13;
maanden gebonden. Ook kunnen zij, nadat de vervreemder zich tot de rechtbank&#13;
heeft gewend, alsnog van aankoop afzien. Uiteraard weer met het bovengenoemde&#13;
gevolg van vrijheid tot vervreemding, dat ook hier tevens bij termijnoverschrijding&#13;
intreedt (art. 44 resp. art. 17). Merkwaardigerwijs kan de gemeente volgens art. 27&#13;
WVG via de rechter in zulke gevallen ook tot aankoop worden gedwongen, terwijl&#13;
zo'n koopplicht bij de WAG niet bestaat. Wel zijn zowel bureau als gemeente na de&#13;
prijsvaststelling door de rechtbank gedurende drie maanden verplicht om te kopen&#13;
tegen deze prijs, als de vervreemder dit verlangt (art. 21 WAG resp. art. 48 WVG).&#13;
De rechtbankprocedure gaat gepaard met een uitvoerige plaatsopneming door een&#13;
rechter-commissaris, de griffier en nogmaals de deskundigen.&#13;
4.7. Prijsbepaling&#13;
Tot zover de wettelijke procedure waarvan ik de details zal besparen, teneinde nog&#13;
iets over de prijsbepaling te kunnen zeggen. Dit gebeurt in beide gevallen met toepassing&#13;
van de nieuwe artt. 40b-40f Onteigeningswet. De verwijzing naar de nieuwe&#13;
bepalingen is later bij de vaststelling van die wet ingevoegd, hetgeen in verschillende&#13;
commentaren betreffende de WVG over het hoofd is gezien.21 Het zou best eens&#13;
kunnen zijn dat de nieuwe onteigeningsbepalingen, waarin het stelsel van de verkeerswaarde&#13;
min conform mijn destijds als nr. 1 gedane voorstel22 is neergelegd,&#13;
meer toepassing zullen vinden in het kader van de beide voorkeursrechten dan bij de&#13;
onteigening zelf.&#13;
Hoe luidt nu dat voorstel volgens de huidige wettekst? Heel simpel eigenlijk: bij de&#13;
prijsbepaling wordt uitgegaan van de prijs die tussen redelijk handelende partijen in&#13;
het vrije commerciële verkeer zou worden overeengekomen. Ingevolge art. 40c&#13;
wordt echter geen rekening gehouden met voordelen of nadelen, teweeggebracht&#13;
door het werk waarvoor onteigend, in dit geval dus aangekocht wordt, of door overheidswerken&#13;
die met dat werk in verband staan of door de plannen voor zodanige werken. Kortom, de invloed van overheidswerken wordt geëlimineerd, voor zover&#13;
deze wat betreft planning en uitvoering in verband staan met de uitoefening van het&#13;
voorkeursrecht. Daar is geen woord frans bij en van enige aantasting van de rechtsgelijkheid&#13;
is juist vanwege dat verband geen sprake. De lijn van de bestaande onteigeningsjurisprudentie&#13;
wordt hier alleen wat verder doorgetrokken, zodat het verband&#13;
niet noodzakelijkerwijs behoeft te blijken uit een werkplan, dat met een zekere&#13;
continuïteit wordt uitgevoerd.23 Ook kan de toepassing van dit eliminatiebeginsel zowel&#13;
ten voordele als ten nadele van de vervreemder werken.&#13;
Met de invloed van bestemmingen bij de prijsbepaling staat het wat anders. Daarvoor&#13;
kende het oude art. 40a van de Onteigeningswet al de toepassing van het egalisatiebeginsel&#13;
in de zin van omslag van alle baten en lasten van het plan en berekening&#13;
van één doorsneeprijs voor alle gronden binnen het complex, ongeacht de verschillende&#13;
bestemmingen. Deze toepassing wordt nu verruimd, zodat het behalve voor&#13;
ruwe bouwgrond ook voor bouwrijpe grond en bouwgrond op afstand van de&#13;
bestaande stedelijke bebouwing gaat gelden (art. 40d). Geheel nieuw is echter als&#13;
aanvulling daarop art. 40e. Voor zover namelijk de voor- of nadelen ook na toepassing&#13;
van art. 40d redelijkerwijze niet of niet geheel ten bate of ten laste van de onteigende,&#13;
in dit geval de vervreemder, behoren te blijven, kan de prijs nog worden&#13;
verminderd of vermeerderd met voor- of nadelen ten gevolge van bestemmingen die&#13;
door het werk waarvoor onteigend of aangekocht wordt, tot uitvoering komen of&#13;
voor de feitelijke handhaving waarvan onteigend of aangekocht wordt.&#13;
Kortom, ook hier weer het principe dat onteigening en aankoop van overheidswege&#13;
zelf niet een onredelijke invloed mogen hebben op de prijsbepaling, noch via&#13;
de werken noch via de bestemmingen waarvoor zij dienen. Bij de bestemmingen is&#13;
echter, anders dan bij de werken, eliminatie van deze invloed uitzondering en egalisatie&#13;
regel, omdat men hier meestal met baten én lasten te maken heeft. Art. 40e is&#13;
ook een spiegelbeeld van art. 49 WRO en een vergoeding krachtens dat artikel moet&#13;
dan ook volgens art. 40f in mindering komen op de prijsvermeerdering bedoeld in&#13;
art. 40e. Omgekeerd kan de vervreemder ingevolge art. 25 WVG schadevergoeding&#13;
van de gemeente vorderen, als de bestemming waarvoor het voorkeursrecht werd&#13;
uitgeoefend, niet wordt gerealiseerd en vervangen door een andere planologische&#13;
bestemming.&#13;
4.8. Ontduikingsbepaling&#13;
Beide wetten houden nog een bepaling in tegen ontduiking van het voorkeursrecht&#13;
via overdracht, of uitgifte van aandelen of certificaten van aandelen in b.v.'s of&#13;
n.v.'s danwel de totstandbrenging of overdracht van lidmaatschaps- of andere rechten&#13;
in andere rechtspersonen c.q. certificaatrechten, voor zover deze vennootschappen&#13;
of rechtspersonen onmiddellijk of middellijk eigenaar of zakelijk gerechtigde&#13;
zijn van onder het voorkeursrecht vallend onroerend goed danwel de certificaatrechten&#13;
daarop betrekking hebben. Dit alles, voor zover die economische eigendomsrechten&#13;
niet zijn opgenomen in een prijscourant van een effectenbeurs. Hetzelfde geldt voor de toebedeling van zulke onroerende goederen, zakelijke rechten,&#13;
aandelen, certificaten of andere rechten, ingeval van ontbinding van enige gemeenschap&#13;
met uitzondering van de huwelijksgemeenschap of een nalatenschap. Van&#13;
deze en dergelijke handelingen kan door het BBL resp. de gemeente voor de rechtbank&#13;
de nietigheid worden ingeroepen op grond dat de overdracht, uitgifte of toebedeling&#13;
plaatsvond met de kennelijke strekking afbreuk te doen aan diens voorkeurspositie.&#13;
Bij de toewijzing van een verzoek tot nietigverklaring van een toebedeling&#13;
wijst de rechtbank de onroerende goederen of zakelijke rechten tevens toe&#13;
aan BBL of gemeente onder verplichting van vergoeding van de waarde overeenkomstig&#13;
het voorgaande. Men zie over de bijzonderheden van deze moeilijke materie&#13;
resp. art. 51 WAG en art. 26 WVG.&#13;
4.9. De rol van de notaris&#13;
Ik kom nu nog even terug op de belangrijke rol van de notaris met betrekking tot de&#13;
beide voorkeursrechten, welke rol ik in het begin in verband met de notariële verklaringen&#13;
op de akte al globaal aanduidde. Naar mijn mening is de wetgever daar te&#13;
licht over heen gestapt, ook in de Nota n.a.v. het nader verslag over de WVG24,&#13;
waarin werd ingegaan op de desbetreffende brief van de Broederschap. Volgens de&#13;
bewindslieden zou het onderzoek van de notaris zich bij vervreemding aan een derde&#13;
kunnen beperken tot de vragen:&#13;
1 °. of een voorkeursrecht bestaat, in werking is getreden en in het gegeven geval van&#13;
toepassing is. Een en ander kan volgens hen zonder meer blijken uit het gebruikelijke&#13;
titelonderzoek (men zal bedoelen kadastrale recherche), uit de Nederlandse&#13;
Staatscourant (i.v.m. de inwerkingtreding) en uit de aard en grondslag&#13;
van de betrokken rechtshandelingen, de persoon van de verkrijger en diens verhouding&#13;
tot de verkoper; gelet moet hierbij overigens ook worden op de werkingsduur&#13;
van het voorkeursrecht;&#13;
2°. of, indien inderdaad een voorkeursrecht van toepassing is, de verkoper een opgave&#13;
aan de gemeente heeft gedaan, of hij ingevolge enig besluit dan wel enige&#13;
termijnoverschrijding door de gemeente vrij is tot de vervreemding aan een derde&#13;
én of die vervreemding beantwoordt aan de oorspronkelijke opgave aan de&#13;
gemeente.&#13;
Nu wijs ik er allereerst op, dat dit vaak allerminst eenvoudige vragen zullen blijken&#13;
te zijn, met name niet wat de onder 2 vermelde betreft, omdat daartoe het hele&#13;
verloop van de procedure moet worden nagelopen. Terecht was dan ook door een&#13;
commissie van de Broederschap voorgesteld om de notaris als tussenpersoon te laten&#13;
fungeren ten behoeve van de verkoper bij het verzenden van diens brieven en verzoeken&#13;
en van alle mededelingen en uitspraken afschriften aan de notaris te doen toekomen.&#13;
25 Jammer genoeg hebben de ministers vanwege de daaraan verbonden kosten en&#13;
werkzaamheden dit voorstel niet overgenomen.26 Natuurlijk kan de vervreemder hetzelfde bereiken door domicilie te kiezen ten kantore van de notaris en deze zelf&#13;
met het afwikkelen van de procedure te belasten. Maar ook dan is er nog geen bevredigende&#13;
oplossing voor het kostenprobleem, nu alleen maar is voorzien in een&#13;
kostenveroordeling van gemeente en BBL in de rechtbankprocedure (art. 20 WVG&#13;
en art. 50 WAG). Toch zal de notaris voor het extra werk een redelijke vergoeding&#13;
boven het gebruikelijke honorarium bij de overdracht moeten verkrijgen. En eveneens&#13;
is het redelijk dat de voorkeursgerechtigde dit betaalt, omdat de vervreemder al&#13;
genoeg procedurele overlast ondervindt. Misschien kunnen hiervoor bij de a.m.v.b.&#13;
ex art. 28 WVG nadere voorschriften worden gegeven.&#13;
Bij de WAG klemt het in zoverre iets minder, dat de controlerende taak ten aanzien&#13;
van de naleving van het voorkeursrecht als regel aan de grondkamer is opgedragen.&#13;
Toch zal ook in zo'n geval de notaris meestal door de vervreemder worden belast&#13;
met alle administratieve handelingen, uit de wet voortvloeiende. Hoe dat zij, de&#13;
controlerende taak is duidelijk te onderscheiden van de registrerende en andere&#13;
administratieve en juridische taken die de notaris in het algemeen heeft.27 Wel valt&#13;
zij onder de normale aansprakelijkheid voortvloeiend uit de Wet op het Notarisambt&#13;
en art. 1401 B.W.28&#13;
5. Andere regelingen uit de WAG&#13;
Daarover zal ik kort zijn, omdat zij merendeels het notariaat slechts zijdelings aangaan.&#13;
Het betreft met name bepalingen over het Bureau Beheer Landbouwgronden&#13;
(titel VII), de koopplicht in het kader van de toetsing (titel IX), het grondbankstelsel&#13;
(titel X) en de overgangs- en slotbepalingen (titel XI).&#13;
a. Bureau Beheer Landbouwgronden&#13;
Het Bureau Beheer Landbouwgronden (BBL) komt in de plaats van de Stichting Beheer&#13;
Landbouwgronden. Alle functies die de SBL thans uitoefent - centraal aankooporgaan&#13;
van landbouwgronden voor het Rijk en door het Rijk gesubsidieerde&#13;
instellingen en van natuurterreinen voor Staatsbosbeheer en straks ook natuurbeschermingsorganisaties,&#13;
grondbank in het kader van bedrijfsfinanciering, landschapsbeheersorgaan&#13;
in het kader van het relatienotabeleid - gaan op het BBL over&#13;
en krijgen een wettelijke basis met uitwerking in algemene maatregelen van bestuur.&#13;
Daar komt nu dus de taak in het kader van het agrarisch grondverkeer bij. Voor het&#13;
SBL-bestuur komt de Commissie Beheer Landbouwgronden in de plaats, belast met&#13;
het geven van algemene leiding aan het bureau, het houden van toezicht op de werkzaamheden&#13;
ervan, het geven van advies aan de betrokken ministers, het beslissen&#13;
omtrent grondbankaanvragen en alle andere opgedragen werkzaamheden. De directeur&#13;
van het bureau is secretaris van de commissie die verder zodanig is samengesteld dat tenminste de helft van de maximaal 16 leden wordt benoemd op voordracht van&#13;
de belangenorganisaties van landbouw, natuurbescherming enz. De andere helft bestaat&#13;
uit vertegenwoordigers van de verschillende departementen, zodat het samenwerkingskarakter&#13;
van dit belangrijke zelfstandige bestuursorgaan intakt blijft. Het&#13;
bureau heeft geen eigen personeel naast de desbetreffende dienst van het Ministerie&#13;
van Landbouw, maar wel een eigen begroting.&#13;
b. Koopplicht in het kader van de toetsing&#13;
De koopplicht in het kader van de toetsing zal voorlopig alleen voor natuurterreinen&#13;
in werking treden, omdat in verband met de dalende tendens op de grondmarkt nog&#13;
geen vereisten aan verkaveling en maximumgrootte van de bedrijven zullen worden&#13;
gesteld. De koopplicht van het BBL, zoals omschreven in art. 53, is namelijk enkel&#13;
bedoeld om moeilijke verkoopbaarheid die zich als gevolg van een meer uitgebreide&#13;
landbouwkundige toetsing zou kunnen voordoen, te voorkomen. Bij de beperkte&#13;
toetsing enkel aan persoonsgebonden criteria valt een dergelijk gevolg niet te vrezen.&#13;
Degene die wil overgaan tot overdracht in eigendom van land of van een recht van&#13;
beklemming daarop kan de rechtbank verzoeken te bepalen, dat het bureau gehouden&#13;
is medewerking aan de totstandkoming van een transportakte te verlenen en wel&#13;
tegen betaling aan de vervreemder van de door de rechtbank vast te stellen verkeerswaarde&#13;
als agrarische grond, bosgrond of natuurterrein. Hier wordt dus de zgn. gebruikswaarde&#13;
(utilitaire verkeerswaarde) als prijs aangehouden en dat is ook logisch,&#13;
omdat hier van een andere waarde geen sprake is, evenmin als van negatieve&#13;
ontwikkelingsschade. Het verzoek wordt afgewezen, als onaannemelijk is dat een&#13;
beroep op de koopplicht noodzakelijk is (art. 55). In beginsel wordt - zeker bij toewijzing&#13;
- het BBL in de kosten van de rechtbankprocedure veroordeeld (art. 56).&#13;
Ook hier weer doet zich een moeilijkheid voor in verband met de gedwongen&#13;
openbare verkoop. Immers, anders dan in geval van toepassing van het voorkeursrecht&#13;
van het BBL kan een dergelijke verkoop in principe weliswaar doorgang vinden&#13;
niettegenstaande de toetsing, maar dit wordt anders wanneer deze de verkoop&#13;
feitelijk onmogelijk maakt. Aan de koopplicht van het BBL heeft de wettelijke, gerechtelijke&#13;
of executoriale verkoper resp. de hypotheekhouder ex art. 1223 in feite&#13;
niets, omdat het BBL volgens de WAG niet kan worden gedwongen op de veiling te&#13;
kopen, terwijl omgekeerd betrokken verkopers niet gemachtigd zijn tot onderhandse&#13;
verkoop aan het BBL, zelfs niet via de genoemde rechtbankprocedure. Al met al&#13;
zou ook in zo'n geval een vrijstelling van de landbouwkundige toetsing op haar&#13;
plaats zijn, al kan hier misschien ook een ontheffing door de Minister ingevolge&#13;
art. 64 WAG enig soulaas bieden.&#13;
c. Grondbankstelsel&#13;
Het grondbankstelsel krijgt in het kader van de Wet agrarisch grondverkeer een wettelijke&#13;
basis. In 1981 is de toepassing van de Grondbank beperkt tot overneming&#13;
van bedrijven door kinderen, overneming van grond door pachters krachtens voorkeursrecht&#13;
en bedrijfsvergroting in ruilverkavelings- en beheersgebieden. Het aantal aanvragen moest al op 31 juli worden opgeschort wegens uitputting van de beschikbare&#13;
middelen. De financiering geschiedt door overname van de eigendom en uitgifte&#13;
in erfpacht aan een landbouwondernemer. De gevallen waarin dit kan gebeuren&#13;
zullen voortaan bij a.m.v.b. worden geregeld (art. 57), terwijl de Minister nadere&#13;
regels vaststelt omtrent de uitgifte en omtrent de bij uitgifte te stellen voorwaarden,&#13;
de Commissie Beheer Landbouwgronden gehoord (art. 58). Deze commissie&#13;
beslist ook op aanvragen tot uitgifte in erfpacht. De Minister stelt regels met betrekking&#13;
tot de bij een beslissing te volgen werkwijze. Tegen de beslissing van de commissie&#13;
staat beroep open op de Minister (art. 59). Deze constructie is gekozen, omdat&#13;
een AROB-beroep eerder niet ontvankelijk werd verklaard wegens het privaatrechtelijke&#13;
karakter van de gronduitgifte.29 Voorzien is nu ook in een terugkooprecht&#13;
voor de erfpachter bij het einde van de erfpacht en wel tegen de waarde volgens&#13;
de Onteigeningswet (art. 57).&#13;
d. Overgangs- en slotbepalingen&#13;
Tenslotte de overgangs- en slotbepalingen. De laatste betreffen het reeds genoemde&#13;
art. 60 inzake buitenwerkingstelling van de toetsing, art. 61 inhoudende het verbod&#13;
tot het doen van onjuiste of onvolledige inlichtingen, art. 62 betreffende het toezicht&#13;
op de naleving van de wet door de Algemene Inspectiedienst, art. 63 inzake de geheimhoudingsplicht,&#13;
art. 64 inhoudende een mogelijkheid van ontheffing van de&#13;
toetsing door de Minister en art. 65 betreffende de toepassing van de Wet Economische&#13;
Delicten. Art. 66 houdt de wijzigingen in de Pachtwet in, art. 67 de vermogensrechtelijke&#13;
opvolging van de SBL door het BBL, terwijl art. 68 de desbetreffende&#13;
wijziging van de Wet op belastingen van rechtsverkeer inhoudt. De enige overgangsbepaling&#13;
vindt men in art. 69, waarbij vervreemdingsovereenkomsten en lopende&#13;
pachtzaken van vóór de inwerkingtreding van de wet buiten de toepassing daarvan&#13;
worden gehouden. Daarentegen zullen lopende mondelinge pachtovereenkomsten&#13;
wel aan de nieuwe landbouwkundige toetsing worden onderworpen, indien zij niet&#13;
binnen één jaar na de inwerkingtreding schriftelijk vastgelegd en ter goedkeuring ingezonden&#13;
worden bij de Grondkamer. Art. 70 tenslotte behelst de citeertitel van de&#13;
wet en maakt inwerkingtreding bij K.B. voor de verschillende artikelen en onderdelen&#13;
op verschillende tijdstippen mogelijk. Behalve het reeds genoemde art. 3 betreffende&#13;
de aanwijzing van niet-agrarische gebieden zijn ingevolge het Besluit van&#13;
27 oktober 1981, Stb. 667 per 1 januari 1982 ook de bepalingen omtrent het BBL en&#13;
het grondbankstelsel in werking. Die omtrent toetsing en voorkeursrecht zullen in de&#13;
loop van dit jaar volgen.</content><legacyfootnotes>1. Zie daarover mr. L.G. van Dijke, Een voorkeursrecht voor huurders?, WPNR nrs. 5572 en 5573.&#13;
2. Zie behalve de artikelen van mr. R.H. Blom en mr. G. Verdoes Kleijn in WPNR 5578 ook de brief&#13;
van de Koninklijke Notariële Broederschap aan de bijzondere commissie voor grondpolitiek d.d.&#13;
20 maart 1979, waarover Nota n.a.v. het nader verslag d.d. 14 december 1979, zitting 1979-1980,&#13;
13713, nr. 36, blz. 31. Vgl. voorts het preadvies over Eigendom en woonrecht van J.J.M, de Vries&#13;
voor de jaarvergadering 1981 van de Broederschap met daarover gevoerde discussie.&#13;
3. Zie voor de WAG kamerstukken 15969 en voor WVG 13714.&#13;
4. Zie Nota n.a.v. het nader verslag, blz. 30e.v.&#13;
5. Zie resp. art. 39 lid 2 juncto 37 lid 3 WAG en art. 4 lid 3 WVG.&#13;
6. Zie ook G. Heida , Wet agrarisch grondverkeer, De Pacht 1981, blz. 290 en 297.&#13;
7. Adviesaanvraag over de toetsingscriteria aan het Landbouwschap d.d. 14 oktober 1981.&#13;
8. Zie ook CDA-rapport Agrarisch grondbeleid, Den Haag 1979.&#13;
9. Zie behalve de cijfers bij genoemde adviesaanvraag ook het overzicht bij de Landbouwbegroting voor&#13;
1982.&#13;
10. Via een ongepubliceerde nota over de opzet van de wet, uitgebracht aan de commissie grondpolitiek&#13;
van de CDA-fractie met het oog op de kabinetsformatie 1977.&#13;
11. Zie over deze vrijstellingen in kritische zin mr. A.H.T. Heisterkamp in De Pacht 1981, blz. 517 e.v.&#13;
12. Over de wijziging van de Pachtwet ingevolge de Wet agrarisch grondverkeer treft men in het oktober&#13;
nummer van De Pacht 1981 een kritisch artikel van mr. Ph.A.N. Houwing aan. Ik meen er daarom&#13;
hier aan voorbij te kunnen gaan.&#13;
13. Zie hierover J.S. Knipscheer en C.P. Veerman, Gemeentelijke grondverwerving onder de parapluie&#13;
van de Wet Agrarisch Grondverkeer in Stedebouw en Volkshuisvesting 1981, blz. 344 e.v. Terecht&#13;
wijzen zij er op, dat de grondkamer ook de toepasselijkheid van de vrijstellingen voor niet-agrarische&#13;
doeleinden (art. 8 tweede lid onder g en j juncto lid 7 en k) moet controleren. Een goedkeuring zonder&#13;
toetsing is zeker geen lege huls. Ook overheidsaankopen van land staan voortaan onder controle van&#13;
de grondkamer.&#13;
14. Zie M.v.A. I bij art. 8, waar ook al de vraag werd gesteld of het criterium hoofdberoep veel toevoegt aan&#13;
de eisen van opleiding en ervaring. De combinatie van de beide laatstgenoemde criteria zal volgens de&#13;
Minister veelal neerkomen op het hebben van een hoofdberoep in de landbouw. De tekst van de wet&#13;
spreekt dan ook van ervaring of hoofdberoep. Zie hierover ook Knipscheer en Veerman t.a.p. blz. 346,&#13;
die de voorkeur geven aan directe vaststelling van het hoofdberoep.&#13;
15. Zie De Pacht 1979, blz. 367 e.v. en 422 e.v. en Bundel Landinrichting onder redactie van mr. T.H.J. Joustra, Vugaboekerij,&#13;
's-Gravenhage.&#13;
16. Zie over die redenen in kritische zin Houwing, De Pacht 1981, blz. 427.&#13;
17. Zie duidelijk anders CDA-rapport Agrarisch grondbeleid.&#13;
18. Anders ingevolge 10 lid 2 onder h WVG voor het door de Kroon gevestigde gemeentelijke voorkeursrecht&#13;
ex art. 8.&#13;
19. Het structuurplan moet dus indicatieve bestemmingen inhouden, wel te onderscheiden van de normatieve&#13;
uit een bestemmingsplan, hoewel de Afdeling Rechtspraak in haar jongste jurisprudentie over de&#13;
bestemmingsplankaart deze zaken weer is gaan verwarren.&#13;
20. Zie ook Heisterkamp t.a.p. blz. 529.&#13;
21. O.a. door J.J.M, de Vries, Eigendom en woonrecht, preadvies 1981 Kon. Not. Broederschap, blz. 43&#13;
en door mr. R.H. Blom in WPNR 5578.&#13;
22. Zie mijn artikelen in NJB 76/1, 80/11 en 81/8. Ten onrechte had dan ook mr. Th.P.C. Stuyt blijkens&#13;
NJB 81/26 liever gezien, dat ik in plaats van het groene licht voor de huidige tekst te geven in het&#13;
laatstgenoemde artikel deze naar de prullemand zou hebben verwezen. Ik kan mijzelf toch moeilijk&#13;
naar een dergelijke mand verwijzen.&#13;
23. Zie in het bijzonder H.R. 4 december 1974, N.J. 1975, 422 met noot van Mörzer Bruijns en verdere&#13;
jurisprudentie in noot 8 van de bijlage bij de Memorie van Toelichting bij kamerstuk 15978.&#13;
24. Tweede Kamer, zitting 1979-1980, 13713, nr. 36, blz. 30 en 31.&#13;
25. Zie WPNR 5349.&#13;
26. M.v.A. II 1976-1977, 13713, nr. 9, blz. 29. Zie hierover ook R.H. Blom in WPNR 5578 onder 3D en&#13;
G. Verdoes Kleijn idem onder E.&#13;
27. Volgens Blom t.a.p. zou de notariële verklaring geheel passen in de opvatting over de taak van de&#13;
notaris, zoals deze de laatste tijd steeds meer naar voren komt, namelijk het toezien op een juiste&#13;
naleving van de wet.&#13;
28. M.v.A. II, blz. 37.&#13;
29. Afd. Rechtspr. 29 augustus 1978, AB 1979, 116.</legacyfootnotes><footnotes><footnote/></footnotes><auteurs>Prof. mr. P. de Haan</auteurs><published>1982-01-01 00:00:00</published><modified>1982-01-01 00:00:00</modified><editiondate>1982-01-01</editiondate><htmlpath>https://denhollander.info/artikel/6454</htmlpath></article>
</articles></edition>