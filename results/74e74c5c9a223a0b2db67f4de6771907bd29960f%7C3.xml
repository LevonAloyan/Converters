<edition><articles><article><jaar>2013</jaar><naam>Tijdschrift voor Agrarisch Recht</naam><uitgave>7/8</uitgave><aflevering>7</aflevering><searchword>TvAR 7/8/2013</searchword><id>10627</id><udhid>UDH:TvAR/10627</udhid><titel>Kavelruil anno 2013:de stand van zaken</titel><searchwords><searchword>TvAR 7/8/2013</searchword><searchword>UDH:TvAR/10627</searchword></searchwords><attachments><attachment><name>TvAR2013_07_08_02_Kavelruil.pdf</name><extention>pdf</extention><url>https://denhollander.info/download/9099/ci</url></attachment></attachments><inleiding>1. Inleiding&#13;
In 19711 is door de Minister van Landbouw en Visserij het instrument kavelruil geïntroduceerd als een vereenvoudigde vorm van het in populariteit afnemende landinrichtingsin­strument ‘ruilverkaveling bij overeenkomst’.2 De kavelruil, die op den duur de ruilverkaveling bij overeenkomst geheel heeft vervangen,3 vond zijn wettelijke basis in de in 1972 door de Minister vastgestelde ‘Beschikking Kavelruil’.4 Deze Beschikking had als doel om ‘op [een] snelle en goed­kope wijze via een eenvoudige procedure met overheidshulp tot een betere verkaveling te komen.’5&#13;
Sinds zijn introductie is kavelruil een landinrichtingsinstru­ment gebleken waarmee, op basis van vrijwilligheid, snel en gemakkelijk tot een betere verkaveling van (landbouw)gron­den gekomen kan worden, waardoor landbouwers efficiën­ter en effectiever kunnen werken. Deze snelheid en efficiën­tie staat dikwijls in schril contrast met de verplichte, trage en bureaucratische wettelijke herverkaveling.6&#13;
Kavelruil levert bovendien belangrijke financiële en fisca­le voordelen op voor de deelnemers. Zo worden, indien een kavelruil door de provincie waarbinnen de te ruilen gronden gelegen zijn wordt goedgekeurd, de transactiekosten (nota­ris- en kadasterkosten) volledig of grotendeels gesubsidieerd (dit verschilt per provincie).7 Voorts geldt er voor de door de deelnemers via de kavelruil verkregen gronden een vrijstel­ling van overdrachtsbelasting, zodat de kavelruil fiscaal ‘ge­ruisloos’ verloopt.8&#13;
Gedurende zijn ruim 40-jarige bestaan heeft de kavelruil zijn juridische grondslag gevonden in diverse wetten, rege­lingen en andere beleidsstukken.9 Inhoudelijk is de wettelij­ke regeling van het landinrichtingsinstrument al die tijd gro­tendeels ongewijzigd gebleven. De belangstelling voor (de juridische en fiscale aspecten van) de kavelruil is hierdoor de laatste jaren zeer gering geweest: mijn bijdrage in dit tijd­schrift uit september 201010 is het meest recente artikel op dit terrein. Enige actuele ontwikkelingen op kavelruil-ter­rein geven mij thans aanleiding tot een ‘update’ van mijn ar­tikel uit 2010.&#13;
Ik zal in mijn bijdrage, die in belangrijke mate moet worden gezien als een ‘opfriscursus’, een beschrijving geven van de kavelruil anno 2013, waarbij ik mij richt op de civiele en fis­cale aspecten van de kavelruil. Ook een uitgebreide bespre­king van de wettelijke regeling en van enige actuele ontwik­kelingen hebben haar plaats gekregen in dit artikel.&#13;
</inleiding><content>2. Historisch kader11&#13;
Tot 31 december 2006 was het instrument kavelruil geregeld in de Landinrichtingswet, een wet die stamde uit 1985.12 Deze wet besteedde slechts een klein aantal artikelen aan de kavelruil,13 te weten art. 17, alsmede de art. 119 t/m 123. Te­vens bestond er een Regeling Kavelruil,14 die, naast enkele civielrechtelijke aspecten betreffende de kavelruil, tevens de mogelijkheid van subsidiëring door de Minister van Land­bouw, Natuur en Voedselkwaliteit15 bevatte van (100% van de) kadasterkosten en (100% van) de notariële kosten die ten behoeve van de kavelruil werden gemaakt.16 Uiteraard werd deze subsidie niet zomaar verstrekt: art. 1 lid 2 van de Regeling bepaalde dat enkel een door de Directeur van de Dienst Landelijk Gebied (DLG) goedgekeurde kavelrui­lovereenkomst werd gesubsidieerd. &#13;
Naast de Liw en de Regeling Kavelruil bestond er nog de Instructie Kavelruil.17 Deze nooit officieel gepubliceerde In­structie,18 die primair bedoeld was als interne beleidsricht­lijn van het Ministerie van LNV, werd door de Minister ge­hanteerd bij de beoordeling van een kavelruilovereenkomst in het kader van de behandeling van het verzoek van partij­en om goedkeuring van de overeenkomst. Het interne karak­ter van de Instructie is regelmatig door diverse auteurs be­kritiseerd.19 Door de Instructie niet te publiceren, onthield de Minister deelnemers aan een kavelruil informatie. Voor­al gezien de summiere inhoud van de wettelijke bepalingen over de kavelruil was dit een onwenselijke situatie. &#13;
Het belangrijkste gegeven uit de Instructie was dat, indien een kavelruilovereenkomst voor goedkeuring (en derhalve voor subsidiëring) in aanmerking wilde kunnen komen, de betere verkaveling die men met de kavelruil beoogde in het belang diende te zijn van landbouw, natuur en/of landschap. Er werd gekeken of de kavelruil een objectieve verbetering van de inrichting het landelijk gebied tot gevolg had. Deze laatste zinsnede komt volledig overeen met hetgeen vermeld stond in art. 4 Liw, het artikel waarin de doelomschrijving van de landinrichting in Nederland vermeld stond. Er moest dus, voor het verkrijgen van de goedkeuring, naast de eisen uit art. 17, ook aan de eisen uit art. 4 voldaan zijn. &#13;
3. Wet inrichting landelijk gebied (2007-heden) &#13;
3.1 Algemeen &#13;
Tot zover de historie. Op 1 januari 2007 is de huidige wette­lijke regeling, de Wet inrichting landelijk gebied in werking getreden.20 Deze wet bevat regels voor de realisering van het beleid gericht op de inrichting en het beheer van het lan­delijke gebied.21 Per dezelfde datum is de Liw vervallen.22 Ook de Regeling en Instructie Kavelruil zijn per die datum vervallen. &#13;
Het onderwerp kavelruil is in de WILG inhoudelijk ge­heel en tekstueel nagenoeg gelijkluidend overgenomen uit de Liw.23 Uit de geschiedenis van de totstandkoming van de WILG kan niet worden afgeleid dat met de regeling is be­oogd de kavelruil op een andere wijze te regelen dan voor­heen in de Liw. Dit ondanks een sterk pleidooi van de zijde van de heer B.F. Preller tot verbetering van de regeling op diverse onderdelen.24 &#13;
In hoofdstuk 9 van de WILG (art. 85 – 88) vinden we dan ook de regels die, met enige kleine aanpassingen (zie hier­na), tot 1 januari 2007 te vinden waren in art. 17, alsmede de art. 119 tot en met 123 van de Liw. De regeling van de ka­velruil onder de WILG is derhalve net zo summier als onder haar voorgangers, hetgeen ten koste gaat van de rechtszeker­heid in het onroerend goedverkeer.25 &#13;
Naar mijn mening zou overigens de term ‘kavelruil’ als een beperkte vorm van ruilverkaveling bij overeenkomst in de plaats moeten komen van de door de wetgever gehanteer­de term ‘ruilverkaveling bij overeenkomst’, aangezien deze laatste term teveel herinneringen oproept aan de in onbruik geraakte vorm van landinrichting. Net als bij invoering van de Liw, heeft men ook bij invoering van de WILG verzuimd deze terminologische onduidelijkheid weg te nemen. De verwarring duurt dus, ook onder het WILG-regiem, onver­minderd voort. &#13;
3.2 Decentralisatie: de provincies aan de macht &#13;
In de Wilg is ‘decentralisatie’ een centraal thema: de regie bij de realisering van de ontwikkeling, de inrichting en het beheer van het landelijke gebied is vanuit het Rijk verscho­ven naar de provincies.26 Vanaf 2007 staan de provincies centraal bij de uitwerking en de uitvoering van het beleid voor het landelijk gebied.27 Om hun taken te kunnen uitvoe­ren, moeten de provincies zelf over het landinrichtingsin­strumentarium kunnen beschikken. Het Rijk heeft onder de WILG geen bemoeienis meer met individuele projecten.28 Ten opzichte van de rolverdeling tussen provincies en DLG is er onder de WILG duidelijkheid ontstaan: DLG voert uit en de provincie stuurt aan. &#13;
Het Rijk stelt enkel nog de benodigde gelden aan de provin­cies beschikbaar.29 De WILG is daarom in de eerste plaats de wettelijke basis voor het Investeringsbudget landelijk ge­bied (ILG).30 In deze ‘pot’ zijn de verschillende rijksbud­getten voor inrichting en beheer van het landelijk gebied sa­mengebracht.31 Ingevolge art. 7 WILG sluit het Rijk met iedere provincie een zevenjarig uitvoeringscontract (in de vorm van een bestuursovereenkomst),32 waarin staat om­schreven welke doelen en bijbehorende prestaties behaald moeten worden en hoeveel geld het Rijk voor die doelen be­schikbaar stelt.33 Binnen de contouren van die overeenkom­sten zijn de provincies volledig zelf verantwoordelijk voor de besteding van het budget en de realisatie van de afgespro­ken prestaties.34 ‘Vrijheid in gebondenheid’ derhalve.35 &#13;
De rijksdoelen en –budgetten zijn opgenomen in het Rijks­meerjarenprogramma Agenda Vitaal Platteland (MJP2) voor de periode 2007-2013,36 dat daarmee het Rijksbeleidska­der voor het ILG is. Voor de periode 2007-2013 is voor het ILG op de begrotingen van het Ministerie van (thans) Eco­nomische Zaken en andere Ministeries een bedrag gereser­veerd van 3,2 miljard euro, waarvan 93% afkomstig is van Economische Zaken. Bijna de helft van dit bedrag wordt be­steed aan verwerving, inrichting en beheer van de Ecologi­sche Hoofdstructuur (EHS). Voor het verbeteren van de in­frastructuur van de land- en tuinbouw is 6% van het totale budget gereserveerd, waarvan 157 miljoen euro (5%) voor de grondgebonden landbouw en 25 miljoen euro (1%) voor de glastuinbouw. Naast de begrote 3,2 miljard euro van het Rijk voor de periode 2007-2013, dragen de provincies in deze periode ruim 400 miljoen euro en andere partijen (wa­terschappen, gemeentes, particulieren) bijna 450 miljoen euro bij aan het ILG-budget.37 &#13;
Daarnaast zijn de nationale doelstellingen en de provinciale prioriteiten verwoord in het Provinciaal Meerjarenprogram­ma (PMJP). Dit programma bevat geen ruimtelijke plannen, maar is een regeling met betrekking tot de programmering, financiering en uitvoering van het gebiedsgericht beleid. Po­pulair gezegd is het PMJP te kenmerken als een ‘onderonsje’ tussen het Rijk en de provincies met betrekking tot de verde­ling van de beschikbare gelden. &#13;
Het Rijk volgt jaarlijks de voortgang in de prestaties (reali­satie en uitgaven)38 en na zeven jaar verantwoorden de pro­vincies aan het Rijk over de geleverde prestaties en hoeveel rijksbudget daaraan is besteed.39 Voor het Rijk komt hier­mee het accent te liggen op de realisatie van rijksdoelen en niet meer op de wijze waarop deze gerealiseerd worden. Halverwege het traject van zeven jaar heeft een tussenevalu­atie, de ‘mid-term review’ plaatsgevonden.40 &#13;
3.3 Recente ontwikkelingen &#13;
Na de mid-term review van het ILG is op 20 september 2011 tussen Rijk en provincies het ‘onderhandelingsak­koord decentralisatie natuurbeleid’ gesloten.41 In dit Natuur­akkoord is afgesproken om de verantwoordelijkheid voor het natuurbeleid over te dragen van het Rijk naar de provin­cies.42 Natuurbeheer is derhalve een regionale verantwoor­delijkheid geworden. In het onderhandelingsakkoord zijn te­vens afspraken gemaakt over de Ecologische Hoofdstructuur (EHS) en het Investeringsbudget Landelijk Gebied (ILG). De afspraken over de bevoegdheden van Rijk en provincies zullen per 1 januari 2014 worden opgenomen in de nieuwe Natuurwet43 en de aangepaste WILG.44 De Tweede Kamer heeft het Natuurakkoord op onder meer 22 december 2011 en 16 februari 2012 behandeld. Daarbij is gebleken van steun van een meerderheid van de Kamer voor de uitvoering van het Akkoord.45 &#13;
Als gevolg van het Natuurakkoord zijn de huidige bestuurs­overeenkomsten voor het ILG vervallen per 20 december 2011. Staatssecretaris Co Verdaas van Economische Za­ken heeft vervolgens op 23 november 2012 met alle provin­cies een overeenkomst getekend waarmee de uitvoering van het Investeringsbudget Landelijk Gebied (ILG) is afgerond. In deze afrondingsovereenkomsten46 is met iedere provincie overeengekomen de bestaande bestuursovereenkomsten af te rekenen per 1 januari 2011. Bij de afrekening is uitgegaan van de daadwerkelijke bestedingen die de provincies tot 1 januari 2011 hebben gedaan. De ILG-middelen die dan res­teren worden, na aftrek van de in het regeerakkoord voorzie­ne bezuiniging van 600 miljoen euro, ingezet voor (natuur) beheer in de periode 2011-2013 en ter financiering van har­de juridische verplichtingen die zijn aangegaan voor 20 ok­tober 2010. In de getekende overeenkomsten is ook opge­nomen hoeveel geld in 2012 en 2013 van het Rijk naar de provincies worden gedecentraliseerd om daarmee bij te dra­gen aan de uitvoering van het natuurbeleid. In totaal gaat het om zo’n 3 miljard euro. &#13;
De provincies hebben op grond van vorenstaande ontwik­kelingen dus min of meer de vrije hand om met de door het Rijk beschikbaar gestelde gelden de (notaris- en de kadas­ter)kosten van de diverse kavelruilprojecten binnen hun pro­vinciegrenzen naar believen geheel of gedeeltelijk te subsi­diëren. Naast de omvang van de subsidie zijn de provincies ook vrij om aanvullende (al dan niet op de hierna te bespre­ken wettelijke regeling van de kavelruil gebaseerde) eisen te stellen aan de te subsidiëren kavelruilen. Deze beleids­vrijheid van de diverse provincies heeft geleid tot een breed scala aan provinciale subsidieverordeningen die ten opzich­te van elkaar qua vorm en inhoud flink verschillen. Zo zijn er enkele provincies die, naast de notaris- en kadasterkos­ten ook de proceskosten voor een kavelruilproject (de werk­zaamheden van gebiedsmakelaars, Kavelruilstichtingen en andere betrokken instanties) vergoeden.47 Hetzelfde geldt voor de vergoeding van kavelaanvaardingswerken.48 Daar­tegenover zijn er ook provincies die slechts een maximum­bedrag per hectare vergoeden.49 Ook qua subsidievereisten lopen de regelingen per provincie uiteen: sommige provin­cies verbieden dat gebouwen worden betrokken in een ka­velruil,50 terwijl andere provincies eisen dat de kavelruil een bijdrage levert aan verbetering van de inrichting van het lan­delijk gebied.51 &#13;
Dit alles komt de overzichtelijkheid en uniformiteit, die be­nodigd zijn voor een succesvolle en brede toepassing van de vrijwillige kavelruil, zeker niet ten goede. Ter vergelijking: onder het regiem van de Liw werd, indien de kavelruilover­eenkomst werd goedgekeurd, in alle gevallen een subsidie verleend voor 100% van de notaris- en kadasterkosten, on­geacht binnen welke provincie het kavelruilproject werd uit­gevoerd.52 &#13;
Net als het hiervoor vermelde art. 4 Liw bevat ook de WILG een doelomschrijving. In art. 16 is bepaald dat landinrich­ting strekt tot verbetering van de inrichting van het lande­lijke gebied. In tegenstelling tot hetgeen in de Instructie be­paald was voor Liw-kavelruilen, hoeft er voor kavelruilen onder de WILG niet langer toetsing aan deze doelstelling plaats te vinden. Een en ander blijkt duidelijk uit een brief van de Minister van LNV van 8 september 2006,53 waar­in hij aangeeft dat de in art. 16 omschreven doelstelling niet een extra eis behelst, waaraan kavelruilen dienen te voldoen. Des te opvallender is het dat veel provincies in hun provin­ciale subsidieverordeningen de additionele eis stellen dat de kavelruil moet bijdragen aan een verbetering van het lande­lijk gebied. Via een achterdeur is in veel provincies de ‘ob­jectieve verbeteringseis’ derhalve opnieuw binnengehaald. Hiermee gaan de provincies voorbij aan de brief van de Mi­nister. De decentralisatiedrang van de overheid heeft op dit terrein dus voor enige onduidelijkheid en (rechts)onzeker­heid gezorgd. &#13;
4. Kavelruil in civilibus &#13;
De verschuiving van de bevoegdheid tot subsidiëring van de kavelruil vanuit het Rijk naar de provincies54 en het verval­len van de ‘objectieve verbeteringseis’ zijn de voornaamste wijzigingen die de invoering van de WILG voor de (uitvoe­ring van de) kavelruil met zich meebracht. Voor het overige is het onderwerp kavelruil in hoofdstuk 9 (art. 85 – 88) van de WILG, zoals gezegd inhoudelijk geheel en tekstueel na­genoeg gelijkluidend overgenomen uit de Liw.55 &#13;
Hoofdstuk 9 van de WILG regelt louter de civielrechtelij­ke gevolgen van de kavelruil. Voor de fiscale gevolgen moet men te rade bij de Wet op belastingen van rechtsverkeer56 (art. 15, eerste lid, letter l), terwijl men voor de subsidie, zo­als hiervoor besproken, terecht moet bij de diverse provinci­ale regelingen. &#13;
Thans is het tijd voor een artikelsgewijze behandeling van de kavelruil:57 &#13;
4.1 Definitie &#13;
In art. 85 lid 1 is de definitie van het instrument opgenomen. Deze definitie, die de hoofdkenmerken van kavelruil bevat, luidt als volgt: &#13;
‘Ruilverkaveling bij overeenkomst is de schriftelijk aan te gane en in de openbare registers in te schrijven overeenkomst waarbij drie of meer eigenaren zich verbinden bepaalde, hun toebehorende onroerende za­ken samen te voegen, de gegeven massa op bepaalde wijze te verkavelen en onder elkaar bij notariële akte te verdelen.’ &#13;
Uit deze definitie is een aantal voorwaarden te destilleren, waaraan voldaan moet zijn om een ‘gewone’ ruiling van gronden aan te kunnen merken als een kavelruil in de zin der wet: &#13;
a. er dienen drie of meer partijen (eigenaren) te zijn die zich (door middel van een in de openbare registers in te schrijven58 overeenkomst59) verbinden; &#13;
b. om bepaalde, hun toebehorende onroerende zaken samen te voegen; &#13;
c. de gegeven massa60 op een bepaalde wijze te verkave­len (ruilen); &#13;
d. en onder elkaar bij notariële akte te verdelen. &#13;
Wanneer er niet drie of meer, maar slechts twee eigenaren een overeenkomst aangaan met dezelfde inhoud als een ruil­verkaveling bij overeenkomst, dan is er sprake van een ge­wone civielrechtelijke ruil (7:49 BW)61 en niet van een ruil­verkaveling bij overeenkomst ex art. 85 lid 1 WILG. &#13;
Uit de definitie blijkt tevens dat er in elke kavelruil ook daadwerkelijk ‘verkaveling van percelen’ dient plaats te vin­den, waarbij moet worden aangetekend dat het begrip ‘ka­velruil’ in dit kader afwijkt van het begrip ‘ruil’ als bedoeld in art. 7:49 BW, waarbij partijen zich verbinden elkaar over en weer een zaak in plaats van de andere te geven.62 Een rechtstreekse wederkerigheid, zoals in 7:49 BW het geval is, is bij kavelruil niet vereist.63 &#13;
Tijdens de parlementaire behandeling van de WILG zijn de begrippen ‘eigenaar’, ‘samenvoegen’, ‘massa’, ‘verkavelen’ en ‘verdelen’ nader toegelicht.64 De toelichting kleurt de de­finitie van de kavelruil op onderdelen nader in. &#13;
a. Eigenaar &#13;
Als eigenaar wordt aangemerkt degene die eigenaar is van de onroerende zaak en degene aan wie een recht van opstal, erfpacht, beklemming, vruchtgebruik, gebruik of bewoning met betrekking tot die onroerende zaak toebehoort.65 &#13;
b. Samenvoegen &#13;
Samenvoegen is niet op te vatten als fysiek samenvoegen, maar wel als het tezamen inbrengen van onroerende zaken met het oog op de vorming van een massa waaruit, na ver­kaveling, een onderlinge verdeling, gevolgd door levering in eigendom kan plaatsvinden. &#13;
c. Massa &#13;
Massa is het totaal van de bij de overeenkomst afgestane on­roerende zaken. De door partijen ter beschikking gestelde onroerende zaken behouden hun kenmerken van vorm en af­metingen. Pas bij het verkavelen kan daarin wijziging ko­men.66 &#13;
d. Verkavelen &#13;
Verkavelen is het vormen van kavels uit de massa, met in­achtneming van het door partijen overeengekomen plan van toedeling. &#13;
e. Verdelen &#13;
Verdelen is het toedelen en leveren van de kavels en zaken al naar gelang de overeengekomen toedeling. &#13;
f. Kavel? &#13;
Het begrip ‘kavel’, toch een essentieel onderdeel van de term ‘kavelruil’, is niet nader gedefinieerd. Voor de uitleg van dit begrip zal daarom aansluiting moeten worden ge­zocht bij het normale taalgebruik. Een kavel kan overigens zowel een geografisch afgebakend perceel zijn als een ge­deelte daarvan.67 &#13;
De in art. 85 lid 1 opgenomen eis dat de later op te maken akte van verdeling notarieel moet worden verleden brengt met zich dat in de praktijk de ruilverkavelingsovereen­komst,68 die aan de akte van verdeling voorafgaat, regelma­tig ook de notariële vorm zal hebben. De notaris is zodoende van begin tot eind bij de ruilverkaveling bij overeenkomst betrokken. &#13;
Tot slot blijkt uit de definitie als zodanig niet dat kavel­ruil een ‘vorm van landinrichting’ is.69 In het Liw-regiem stond dit in art. 17 Liw met zoveel woorden vermeld. De in­houd van art. 17 Liw is onder het WILG-regiem echter over­gebracht naar de Memorie van Toelichting.70 Opname van deze kwalificatie in de wettekst zelf zou, zo ben ik met Prel­ler71 van mening, een betere oplossing zijn, gezien het be­lang van een duidelijke positionering van de kavelruil bin­nen het wettelijk systeem. &#13;
4.2 ‘Toetredersregeling’ en ‘drie-in-twee-uit-regel’ &#13;
In art. 85 lid 2 heeft de wetgever de eis dat er in elke kavel­ruil ook daadwerkelijk ‘geruild’ dient te worden nader pro­beren uit te werken. Helaas blinkt de wettekst niet uit in hel­derheid. De letterlijke tekst luidt: &#13;
‘Bij een overeenkomst als bedoeld in het eerste lid kunnen mede partijen betrokken zijn72 die tegen inbreng van een geldsom onroerende zaken of tegen inbreng van onroerende zaken een geldsom bedin­gen, met dien verstande dat overeenkomsten waarbij niet meer dan drie partijen zijn betrokken slechts als ruilverkaveling bij overeenkomst worden aangemerkt indien alle partijen onroerende zaken inbrengen en ten hoogste één van hen daartegen slechts een geldsom bedingt.’ &#13;
De wetgever heeft in dit artikellid twee vliegen in een klap willen slaan: in het eerste gedeelte vinden we de ‘toetreders­regeling’ uit art. 121 Liw terug: dit artikel opende de moge­lijkheid om als partij tot een kavelruilovereenkomst toe te treden met als doel om tegen inbreng van een geldsom één of meer kavels of, net andersom, tegen inbreng van kavels een geldsom toebedeeld te krijgen. Een toetreder tot de ka­velruil kan op deze wijze worden ’vastgeklonken’ aan rui­lers of toetreders en daarmee profiteren van de (nog nader te bespreken) faciliteiten behorend bij de kavelruil. Aan de in­breng in geld of de verkrijging van een geldsom kan in het kader van een ruilproces behoefte zijn. ‘Volledige onderbe­deling’ (inbreng van onroerende zaken ter verkrijging van een geldsom) is soms ook wenselijk in het kader van be­drijfsbeëindiging.73 &#13;
De wetgever heeft in het kader van de toetredersregeling echter geen enkele toelichting gegeven, die de leidraad zou kunnen vormen bij de uitleg van deze wetsbepaling. De exacte inhoud van de toetredersregeling is daarom onduide­lijk.74 Is de beperkende voorwaarde zoals geformuleerd in de (inmiddels vervallen) Instructie Kavelruil dat de weder­partij van de toetreder rechtstreeks bij het ruilproces betrok­ken moet zijn nog van toepassing? Met andere woorden: is het mogelijk om toe te treden tot een toetreder of kan men alleen toetreden tot een ruiler? &#13;
Ook de tekst van art. 121 Liw was op dit punt niet geheel helder: hoe moest bijvoorbeeld het woord ‘mede’ in de zin­snede ‘Men kan mede tot een ruilverkavelingsovereenkomst toetreden (…)’ worden opgevat? Kan men pas ‘mede’ toetre­den als er al een volledige kavelruil met drie ruilende partij­en is, of kan men ‘ab origine’ aan de kavelruil deelnemen als derde, inbrengende (en dus niet-ruilende) partij? &#13;
De toetredersregeling heeft dus dikwijls, zowel onder de Liw als onder de WILG, voor onduidelijkheid gezorgd. Op grond van de Nota van Toelichting bij het besluit herverka­veling kan echter worden geconcludeerd dat toetreden tot een toetreder mogelijk is. In de WILG wordt immers geen onderscheid gemaakt tussen rechtstreeks bij de kavelruil be­trokken partijen en overige partijen die willen toetreden tot de overeenkomst.75 Toetreden tot een ruiler is derhalve niet meer vereist. De geest van de Instructie Kavelruil, die mo­gelijk nog rondwaarde, kan weer terug in de fles. &#13;
In het vervolg van de tekst van art. 85 lid 2 (vanaf ‘met dien verstande…’) heeft men willen regelen dat er, wil de kavel­ruil voldoen aan de wettelijke eisen, minimaal twee ruilende partijen moeten zijn. Een niet-ruilende partij kan derhalve pas ook onroerende zaken via de kavelruil toegedeeld krij­gen indien er reeds twee ruilende partijen aanwezig zijn. Bij een kavelruil tussen drie partijen is het dus voldoende dat slechts twee van de drie inbrengers ook onroerende zaken toegedeeld krijgen uit de kavelruil.76 Dit is een verschil met het Liw-tijdperk sinds de Kavelruil Grootewaard-uitspraak van 15 juni 2005:77 uit deze uitspraak bleek dat de Liw ver­langde dat er minimaal drie partijen deelnemen die alle drie grond inbrachten én terugkregen. Een minimum van twee ruilende partijen was vanaf 15 juni 2005 dus niet langer vol­doende. De praktijk zal opgelucht zijn dat deze beperking per 1 januari 2007 is vervallen. Door aanvulling van de wet­tekst heeft de wetgever de gevolgen van ‘Kavelruil Groote­waard’ gerepareerd. ‘Drie-in-twee-uit’ luidt derhalve het de­vies onder WILG, net als onder de Liw tot 15 juni 2005 het geval was. &#13;
In de Nota naar aanleiding van het verslag wordt na ver­melding van vorenbedoelde uitspraak en de gevolgen daar­van voor de praktijk onder meer het volgende gesteld: ‘Nu de Afdeling bestuursrechtspraak een dergelijke aanpak niet in overeenstemming heeft geacht met de Landinrichtingswet, en artikel 85 van het wetsvoorstel in wezen rechtstreeks aan de desbetreffende teksten van de Landinrichtingswet is ont­leend, acht de regering het bij nader inzien gewenst om in artikel 85 van het wetsvoorstel expliciet op te nemen dat ook de overeenkomst waarbij de door partijen bijeengebrach­te massa zodanig onder hen wordt verkaveld en verdeeld dat een van hen slechts een geldsom wordt toegedeeld, binnen het kavelruilbegrip valt. Hiertoe zal samen met de onderha­vige nota naar aanleiding van het verslag een nota van wij­ziging bij Uw Kamer worden ingediend.’78Uiteindelijk is bij Nota van Wijziging de geciteerde passage aan art. 85 lid 2 WILG toegevoegd.79 &#13;
Overigens blinkt ook dit tweede gedeelte van art. 85 lid 2 niet uit in helderheid. Vooral de betekenis van de woorden ‘met dien verstande’ zijn op het eerste gezicht niet duidelijk: is hier bedoeld een uitzondering op lid 1 te geven (alleen als er niet meer dan drie partijen zijn, hoeven zij niet alle drie ruiler te zijn), of is het bedoeld als uitbreiding van lid 1 (het is toch niet nodig dat de drie inbrengers ook alle drie toebe­deeld krijgen uit kavelruil)? Net als Bruil en Verduijn80 ben ik van mening dat lid 2 moet worden gezien als een uitbrei­ding van lid 1 en niet als een uitzondering.81 Een andere uit­leg van de wettekst zouden de toepassingsmogelijkheden van de kavelruil onnodig beperken, hetgeen naar mijn me­ning niet strookt met het doel van de kavelruil, te weten het op basis van vrijwilligheid, snel en gemakkelijk tot een bete­re verkaveling van (landbouw)gronden kunnen komen. &#13;
4.3 Onroerende zaken &#13;
Verder dient er volgens art. 85 lid 1 sprake te zijn van sa­menvoeging van ‘onroerende zaken’. Aangezien in de be­gripsomschrijvingen, opgenomen in art. 1 van de WILG, de term ‘onroerende zaken’ niet is vermeld, moet voor de de­finitie aansluiting worden gezocht bij art. 3:3 BW.82 Dit is vooral van belang voor de hierna te bespreken fiscale aspec­ten van de kavelruil, aangezien de definitie uit het Burger­lijk Wetboek tevens opstallen omvat. In zijn (reeds gememo­reerde) brief van 8 september 200836 heeft de Minister dit desgevraagd met zoveel woorden bevestigd: onder ‘onroe­rende zaak’ als bedoeld in art. 85 WILG worden tevens op­stallen begrepen, aangezien hier teruggegrepen kan worden op de definitie als opgenomen in art. 3:3 BW. In de literatuur was deze conclusie reeds getrokken en ook de (hierna te be­spreken) tekst van art. 85 lid 3 WILG (bedrijfsverplaatsing) bood hiervoor duidelijke aanwijzingen, maar het is goed dat de Minister op dit punt duidelijkheid schept. &#13;
4.4 Inschrijving in openbare registers en zakelijke werking &#13;
Art. 85 lid 1 WILG bepaalt voorts dat de kavelruilover­eenkomst schriftelijk wordt aangegaan en in de openba­re registers wordt ingeschreven. Deze inschrijving dient ter waarschuwing van diegenen die in de periode tussen de (in­geschreven) overeenkomst en de (notariële) akte van ver­deling voornemens zijn rechtshandelingen te verrichten ten aanzien van de in de kavelruil betrokken onroerende zaken. &#13;
Na inschrijving is de overeenkomst verbindend voor rechts­opvolgers onder bijzondere titel van de betrokken eigena­ren, zo leert art. 86 lid 1 WILG.84 De ingeschreven kavel­ruilovereenkomst heeft derhalve zakelijke werking. Door de zakelijke werking van de ingeschreven overeenkomst zijn niet alleen de rechtsopvolgers onder algemene titel, maar ook die onder bijzondere titel aan de overeenkomst gebon­den, aldus art. 86 lid 1 WILG. Deze verkrijgers kunnen nu niet meer zomaar hun medewerking aan de overeenkomst weigeren. Onder de Ruilverkavelingswet 1954 was een rechtsopvolger onder bijzondere titel, die zijn medewerking weigerde slechts aansprakelijk op grond van een onrecht­matige daad.85 Door de zakelijke werking kan men de wei­geraar rechtstreeks op grond van dit artikellid aanspreken.86 Desnoods kan de weigeraar worden gedwongen mee te wer­ken aan de notariële akte als bedoeld in art. 85. Dus zelfs bij dit vrijwillige landinrichtingsinstrument is een zekere vorm van dwang mogelijk. &#13;
Overigens ware het beter geweest dat de wetgever de art. 85 lid 1 (inschrijving in de openbare registers) art. 86 lid 1 (ge­volg van de inschrijving) zou hebben samengevoegd in art. 86 lid 1, gevolgd door weergave van het gevolg van de in­schrijving in lid 2, net als onder de Liw in art. 119 lid 1 en 2 het geval was.87 Daardoor wordt er voor de kavelruil met meer zekerheid voldaan aan het voorschrift van 3:17 BW en is absoluut zeker dat de kavelruilovereenkomst een in de openbare registers inschrijfbaar feit is. &#13;
4.5 Mede-ondertekening &#13;
Art. 85 lid 5 WILG meldt nog dat eventuele hypotheekhou­ders en88 (conservatoire of executoriale) beslagleggers op in de ruiling betrokken gronden de overeenkomst mede die­&#13;
nen te ondertekenen. Volgens sommigen89 is de mede-onder­tekening door de hypotheekhouder een overbodige eis. An­deren90 wijzen erop dat de eis van mede-ondertekening door de hypotheekhouder gezien moet worden in relatie met art. 160 leden 3 en 4 van de Liw (thans art. 60 lid 3 en 4 WILG), bepalingen die in vrijwel elke kavelruilovereenkomst van toepassing worden verklaard. In deze leden is geregeld dat hypotheken (lid 3) en beslagen (lid 4) van rechtswege over­gaan (met behoud van rang in het geval van hypotheken) op de kavels of gedeelten van kavels (en op de geldsommen, die eventueel zijn bedongen in de plaats van kavels of in ge­val van onderbedeling), die in de plaats komen voor de on­roerende zaak waarop zij rusten. Het is logisch dat deze be­palingen, die verstrekkende gevolgen kunnen hebben voor de vermelde zekerheidsrechten niet zonder medeweten van de houders van deze rechten in werking kunnen treden. De eis van mede-ondertekening dwingt hypotheekhouders en beslagleggers om na te denken over de (soms vergaande) implicaties van de mede-ondertekening. Zij zullen hun fiat daarvoor niet zomaar geven. &#13;
4.6 De verdeling als ‘notariële finale’ &#13;
Tenslotte is vereist dat de akte van verdeling, als sluitstuk van de kavelruil, notarieel dient te worden verleden, waarna de notaris zorgdraagt voor de (eveneens vereiste) inschrij­ving van de akte in de openbare registers. &#13;
4.7 Onbevoegdheid &#13;
In art. 86 lid 2 WILG, dat een vrijwel exacte kopie van art. 120 Liw is, is bepaald dat onbevoegdheid (er nemen partij­en deel aan de overeenkomst die geen eigenaar zijn, maar in de kadastrale registratie wel als zodanig vermeld staan) geen beletsel vormt voor de rechtsgeldigheid van de kavel­ruilovereenkomst. De werkelijke eigenaar treedt alsdan in de rechten en verplichtingen van de onbevoegde partij en ver­krijgt de gronden die aan de ‘niet-eigenaar’ waren toege­kend. De overeenkomst van kavelruil blijft dus, ondanks de onbevoegdheid, gewoon van kracht. &#13;
Samen met de zakelijke werking van de inschrijving van de kavelruilovereenkomst uit lid 1 beoogt art. 86 de negatieve gevolgen van tussentijdse vervreemding aan derden of van onjuiste kadastrale tenaamstelling van in de kavelruil inge­brachte onroerende te zaken in het belang van de (overige) bij de kavelruil betrokken partijen te neutraliseren.91 Aan­gezien een kavelruil zich kenmerkt door een samenstel van transacties tussen een aantal partijen, is de kans groot dat door het wegvallen van één van de transacties een ‘domino-effect’ ontstaat, waardoor ook andere van de overeenkomst deel uitmakende transacties niet kunnen worden uitgevoerd. Art. 86 tracht, door het inbouwen van (om in domino-ter­men te blijven) ‘barrières’92 mogelijke domino-effecten zo­veel mogelijk te beperken. &#13;
4.8 Bedrijfsverplaatsing &#13;
In lid 3 van art. 85, een artikellid dat bij amendement93 in de wet terechtgekomen is, is bepaald dat een bedrijfsverplaat­sing door middel van een kavelruil mogelijk is. Dit is een breuk met het verleden: onder het regiem van de Liw gold dat bedrijfsverplaatsingen niet binnen een kavelruil konden plaatsvinden, aangezien dit per definitie niet leidde tot een objectieve verbetering van de inrichting van het landelijk gebied. Dit bleek ook uit diverse gerechtelijke uitspraken.94 De in de praktijk gehanteerde methode om, in geval van een gehele bedrijfsverplaatsing ook de kavelruil in te zetten voor de aankoop van het vervangende bedrijf elders, werd niet geaccepteerd door de Afdeling Bestuursrechtspraak Raad van State. Zulke transacties stonden los van het verkave­lings- en ruilproces met betrekking tot het ‘achtergelaten be­drijf’ en konden, ondanks het feit dat dit laatstgenoemde bedrijf wel met gebruikmaking van een kavelruil werd ver­vreemd, evengoed buiten een kavelruil plaatsvinden. &#13;
Thans is de deur voor bedrijfsverplaatsingen binnen een ka­velruil wijd opengezet. Niet zo zeer omdat art. 85 lid 3 dit expliciet vermeldt, maar meer omdat sinds de invoering van de WILG de ‘objectieve verbeteringseis’ is vervallen, waar­door het in de rechtspraak ontwikkelde standpunt dat een bedrijfsverplaatsing per definitie niet leidt tot een objectieve verbetering van de inrichting van het landelijk gebied niet langer gevolgen heeft voor de geldigheid van de kavelruil. De vermelding in art. 85 lid 3 dient de laatste onduidelijkhe­den die op dit terrein nog zouden kunnen bestaan weg te ne­men: onder de WILG kan ook het ‘nieuwe’ bedrijf bij de ka­velruil worden betrokken. &#13;
4.9 Bijzondere bedingen/RILG&#13;
Art. 87 WILG bepaalt dat de Minister95 bij regeling kan be­palen welke artikelen van de WILG, die in beginsel enkel geschreven zijn voor de herverkaveling, van overeenkomsti­ge toepassing kunnen worden verklaard op de kavelruilover­eenkomst. Onder de Liw was dit geregeld in de art. 122 en 123. In de Regeling Kavelruil werden de van overeenkom­stige toepassing te verklaren wetsartikelen vermeld. Thans staan deze artikelen opgesomd in paragraaf 3.3 (art. 21) van de op 1 september 2006 in werking getreden Regeling in­richting landelijk gebied.96 &#13;
Op het terrein van landinrichting bevat deze regeling in de eerste plaats nadere regels voor de procedure voor de pro­cedure voor toedeling van grond in het kader van realisatie van een infrastructureel werk – als onderdeel van de wette­lijke herverkaveling – van nationaal of regionaal belang (pa­ragraaf 3.1 RILG). Voorts bevat de regeling nadere regels over de gelijke hoedanigheid en gebruiksbestemming (para­graaf 3.2 RILG). Verder bevat de RILG enige nadere regels omtrent de ondergrens van te heffen omslagkosten bij de fi­nanciering van landinrichtingsprojecten (art 21 RILG) en overgangsbepalingen voor de overgang van landinrichtings­projecten van de Liw en, voor zover noodzakelijk, de Re­constructiewet concentratiegebieden, naar de WILG (para­graaf 3.5).97 &#13;
Tot slot is de RILG van belang voor de kavelruil. Art. 87 WILG bepaalt, zoals gezegd, dat bij Ministeriële Regeling wordt aangegeven welke artikelen uit de WILG in de over­eenkomst van kavelruil van overeenkomstige toepassing kunnen worden verklaard. Art. 21 lid 1 RILG somt vervol­gens de betreffende artikelen op. Het betreft de art. 60, lid 2 (vestiging van beperkte rechten), 3 (hypotheken op afgesta­ne kavels gaan over op de toegedeelde kavels) en 4 (conser­vatoire en executoriale beslagen op afgestane kavels gaan over op de toegedeelde kavels), 81 lid 2, 4 (in de ruilakte en de daaraan gehechte kavelkaarten worden de kavels aange­duid met een specifiek nummer,98 dat geen relatie heeft met het kadastrale perceelsnummer) en 5 (vermelding in de rui­lakte van de hypotheken en beslagen die na de ruiling niet meer zullen bestaan en dus vervallen)99 en 82 lid 3 en 4 (aanwijzingen aan de bewaarder voor de na de inschrijving van de akte te verrichten specifieke handelingen) WILG.100 &#13;
Art. 21 lid 2 RILG formuleert een voorwaarde voor de van overeenkomstige toepassing verklaring van voormelde wets­artikelen. De wettekst luidt aldus: ‘In de notariële akte van verdeling, bedoeld in artikel 85, eerste lid, van de wet, wordt vermeld welke van de in het eerste lid genoemde artikelen in het beding, bedoeld in het eerste lid, van overeenkomstige toepassing zijn verklaard.’ Uit de toelichting bij de RILG101 blijkt dat de vermelding van de wetsartikelen een constitu­tief karakter hebben. Het woord is aan de wetgever: ‘Wordt aan deze voorwaarde niet voldaan, dan heeft bedoeld be­ding in de kavelruilovereenkomst geen rechtsgevolgen. Daarmee zullen genoemde wetsartikelen niet van overeen­komstige toepassing zijn op de kavelruilovereenkomst.’102 Dit betekent dus dat de van toepassing verklaarde wetsarti­kelen niet alleen in de overeenkomst, maar ook in de nota­riële akte van verdeling moeten worden opgenomen. Onder het regiem van de Liw was het gebruikelijk de wetsartikelen alleen op te nemen in de overeenkomst.103 &#13;
De onder de Liw vereiste instemming van DLG is onder het WILG-regiem derhalve vervangen door een generieke rege­ling.104 Dit is een belangrijke systematische wijziging.105 &#13;
De overige artikelen van de RILG zijn voor de kavelruil verder niet van belang. Overigens is het de vraag of de RILG een zelfstandig bestaansrecht heeft, vooral gezien het bestaan van het hierna te bespreken Besluit inrichting lan­delijk gebied. Daarmee zijn er twee afzonderlijke uitvoe­ringsregelingen voor de WILG. Naar mijn smaak zou ook met één regeling volstaan kunnen worden. Het onderscheid tussen Regeling en Besluit lijkt voornamelijk historisch be­paald. &#13;
4.10 BILG&#13;
Met ingang van 1 januari 2010 is het Besluit Herverkave­ling106 aangepast en omgedoopt tot het Besluit inrichting landelijk gebied.107 Deze AMvB, die volgens de wetgever bedoeld is om onduidelijkheden voor de (notariële) kavel­ruilpraktijk op te lossen,108 is verschenen na langdurig over­leg tussen het Ministerie van LNV en de KNB.109 De komst van deze AMvB was al geruime tijd aangekondigd. Tijdens de parlementaire behandeling van de WILG is bij amende­ment110 een wetsartikel (art. 88 WILG)111 toegevoegd op grond waarvan diverse nog openstaande vragen op een later tijdstip konden worden beantwoord.112 &#13;
Naast oplossing van de nog bestaande onduidelijkheden,113 bevat art. 31a van het Besluit een aantal categorieën onroe­rende zaken die niet in een kavelruil kunnen worden opge­nomen. Door de creatie van deze categorieën heeft de Mi­nister nadere voorwaarden gesteld aan de regeling van de kavelruil. &#13;
Het gaat in art. 31a om de volgende soorten onroerende za­ken, zo leert de wettekst: &#13;
a. kavels die deel uitmaken van de bebouwde kom; &#13;
b. kavels die deel uitmaken van een ruimtelijk aaneen gesloten of functioneel verbonden samenstel van ka­vels dat: &#13;
1. in gebruik is voor woningbouw, daaronder begre­pen recreatiewoningen, of de huisvesting van bedrij­ven met een niet-agrarische bestemming; &#13;
2. voor een dergelijk gebruik is bestemd ingevolge plannen of besluiten op grond van de Wet ruimtelij­ke ordening; &#13;
3. daarvoor zal worden bestemd blijkens bekendge­maakte ontwerpen voor dergelijke plannen of beslui­ten; &#13;
c. kavels waar ontgronding plaatsvindt, tenzij daaraan overeenkomstig de voorwaarden die het bevoegd ge­zag heeft verbonden aan de vergunning tot ontgron­ding na de ontgronding de bestemming landbouw of ontwikkeling van natuur of kleinschalige recreatie wordt gegeven; of &#13;
d. de beperkte rechten met betrekking tot de kavels, be-doeld in de onderdelen a tot en met c. &#13;
Voor een uitgebreide bespreking van de afzonderlijke ca­tegorieën verwijs ik kortheidshalve naar mijn artikel uit 2010.114 De kavelruilpraktijk dient zich derhalve sinds 1 ja­nuari 2010 ervan te vergewissen of de kavelruil, naast de ei­sen uit de art. 85-88 WILG, ook de toets van art. 31 BILG kan doorstaan. &#13;
5. Kavelruil in fiscalibus &#13;
5.1 Algemeen &#13;
De fiscale behandeling van de kavelruil is betrekkelijk een­voudig: art. 15 lid 1 sub l van de WBR bepaalt o.a. dat alle verkrijgingen krachtens de WILG vrijgesteld zijn van over­drachtsbelasting.115 Aangezien kavelruil een instrument is dat haar wettelijke basis in de WILG vindt, zal er bij iede­re kavelruil een beroep op deze vrijstelling worden gedaan in de akte van toedeling.116 De vrijstelling is niet aan voor­waarden gebonden.117 Zodra er sprake is van een kavelruil zoals bedoeld in hoofdstuk 9 van de WILG en art. 31a BILG is de vrijstelling van toepassing. De titel van de verkrijging moet dus kavelruil zijn. 118 De (recente) historie leert ech­ter dat deze op het eerste gezicht eenvoudige redenatie toch meermaals voor onduidelijkheid heeft gezorgd. &#13;
Tot 12 november 2004: goedkeuring DLG = goedkeu­ring fiscus = fiscale vrijstelling &#13;
In de Toelichting op de WBR119 (§ 34, lid 2) was, voor ver­krijgingen krachtens de Liw, goedgekeurd dat de vrijstelling van overdrachtsbelasting, die aanvankelijk uitsluitend gold voor de in de Liw geregelde rechtsfiguur ‘ruilverkaveling bij overeenkomst’,120 eveneens werd toegepast ten aanzien van verkrijgingen krachtens een (niet in de Liw, maar in de Be­schikking Kavelruil geregelde) kavelruil. Hiermee werd be­doeld: een ruilverkaveling bij overeenkomst waarbij op de voet van art. 7 Ruilverkavelingswet 1954 bepalingen van ti­tel 3 van die wet toepasselijk zijn verklaard. &#13;
De letterlijke tekst van paragraaf 34 luidde als volgt: &#13;
‘1. Art. 15 (1) l verleent vrijstelling van overdrachts­belasting voor verkrijgingen krachtens de Ruilver­kavelingswet 1954. Deze vrijstelling is in de plaats getreden van die welke was opgenomen in art. 128 van laatstgenoemde wet. Zij zal dus in de eerste plaats toepassing vinden op verkrijging van onroerend goed ingevolge de in titel III van die wet geregelde ruilver­kavelingen uit kracht van de wet. &#13;
2. In het voetspoor van P.W. nr. 14227 wordt voorts goedgekeurd, dat de vrijstelling eveneens wordt toegepast ten aanzien van verkrijgingen krachtens een ruilverkavelingsovereenkomst waarbij op de voet van art. 7 Ruilverkavelingswet 1954 bepalingen van de derde titel van die wet toepasselijk zijn verklaard.’ &#13;
De vrijstelling van overdrachtsbelasting gold echter enkel voor verkrijgingen krachtens een door de DLG goedgekeur­de kavelruil.121 Goedkeuring door de DLG was dus een es­sentieel vereiste en leverde dus niet alleen volledige subsi­diëring van de notaris- en kadasterkosten op, maar ook de vrijstelling van overdrachtsbelasting. De Belastingdienst sloot zich feitelijk aan bij het oordeel van de DLG: van een zelfstandige toetsing van de kavelruil door de Belasting­dienst was dus geen sprake.122 &#13;
Vanaf 12 november 2004 tot 8 september 2006: goedkeuring DLG is indicatief &#13;
In zijn besluit van 12 november 2004123 heeft de staatsse­cretaris van Financiën antwoord gegeven op diverse vragen over de vrijstelling van overdrachtsbelasting bij kavelruil.124 Ook werd bij dit besluit § 34 van de Toelichting ingetrok­ken. Wat betreft de functie van de goedkeuring van de DLG stelde de staatssecretaris dat, voor de toepassing van art. 15 lid 1 sub l WBR, de goedkeuring ‘indicatief’ is. Door deze opmerking leidde het besluit tot grote onduidelijkheid in de praktijk. De staatssecretaris gaf immers aan dat er wel een zekere relatie tussen de elementen ‘goedkeuring DLG’ en ‘vrijstelling overdrachtsbelasting’ was, maar verzuimde aan te geven welke relatie er precies was. Het was derhalve sinds 12 november 2004 mogelijk om, zij het via een ach­terdeur, de vrijstelling van overdrachtsbelasting in de wacht te slepen bij een kavelruil die niet was goedgekeurd door de DLG. De allesbepalende toetsing van de DLG was dus van­af 12 november 2004 niet langer voldoende: de Belasting­dienst diende een kavelruil tevens zelfstandig te beoordelen. Dit leidde in een aantal reeds afgewikkelde kavelruilen tot naheffing van overdrachtsbelasting door de Belastingdienst en daarmee tot verschillende gerechtelijke procedures.125 &#13;
Vanaf 8 september 2006 tot heden: voldoen aan Wilg = fiscale vrijstelling &#13;
In zijn brief van 8 september 2006 heeft de Minister van LNV, in het kader van de Kamerbehandeling van de nieuwe wet WILG, de onduidelijkheid in de praktijk enigszins wil­len beperken door te stellen dat, zodra een kavelruil voldoet aan de eisen van art. 85 Wilg, daarmee ook aanspraak be­staat op de vrijstelling van overdrachtsbelasting.126 Met an­dere woorden: zodra een kavelruil civielrechtelijk in orde is, is de weg naar art. 15 lid 1 sub l WBR vrij. Wel dient de Be­lastingdienst de toepasselijkheid van de vrijstelling in con­crete gevallen afzonderlijk te beoordelen, maar dit zal niet meer dan een formaliteit zijn: de Belastingdienst dient en­kel de vereisten van art. 85-88 Wilg en art. 31a BILG ‘af te vinken’. &#13;
5.2 Nadere afspraken/modelovereenkomst &#13;
De Minister heeft bovendien beloofd nadere afspraken te maken met de Belastingdienst, om een soepel verloop bij de toepassing van de vrijstelling te verzekeren. Ook beloofde de Minister een modelovereenkomst beschikbaar te stellen voor de praktijk, bij gebruikmaking waarvan de fiscale af­doening kan worden vereenvoudigd. In de Nota van Toelich­ting op de BILG is dit voornemen herhaald. Tot op heden is het echter bij een voornemen gebleven. Toch ondervindt de praktijk, ook zonder de aanwezigheid van de modelovereen­komst, over het algemeen weinig problemen bij de fiscale afdoening van kavelruilprojecten. Het maken van nadere af­spraken met de Belastingdienst lijkt mij, net als de verstrek­king van een modelovereenkomst, daarom een vrij overbo­dige exercitie. &#13;
5.3 Onroerende zaak &#13;
In de brief uit 2006 heeft de Minister ook een uitspraak ge­daan die voor de fiscale gevolgen van de kavelruil van be­lang is: onder ‘onroerende zaak’ als bedoeld in art. 85 WILG worden tevens opstallen begrepen, aangezien hier terugge­grepen kan worden op de definitie als opgenomen in art. 3:3 BW. In de literatuur was deze conclusie reeds getrokken en ook de tekst van art. 85 lid 3 WILG (bedrijfsverplaatsing) bood hiervoor duidelijke aanwijzingen, maar het is goed dat de Minister dit met zoveel woorden bevestigt. Hiermee is het in de praktijk veel bekritiseerde standpunt uit het be­sluit van 12 november 2004, waarin de staatssecretaris stelt dat de verkrijging van (ondergrond van) opstallen niet ver­enigbaar is met het doel van kavelruil en de vrijstelling van overdrachtsbelasting daarop derhalve niet van toepassing is, expliciet herzien. Opstallen kunnen per 1 januari 2007 dus deel uitmaken van een kavelruil, mits deze kavelruil vol­doet aan de basisvereisten uit de WILG en (sinds 1 janua­ri 2010) aan de aanvullende vereisten uit de BILG. Daarmee bestaat automatisch aanspraak op de vrijstelling van over­drachtsbelasting. Mede hierdoor is kavelruil, zeker voor be­drijfsverplaatsingen, een zeer interessante (fiscale) optie, die het overwegen waard is. Maar ook voor alle andere gebou­wen in het buitengebied, die niet vallen onder de ‘verboden categorieën’ van art. 31a BILG, is overdracht vrij van over­drachtsbelasting door middel van het instrument kavelruil in beginsel mogelijk. &#13;
5.4 Fraus legis &#13;
De kwalificatie ‘kavelruilovereenkomst’ is dus de enig over­gebleven fiscale toetssteen.127 Hierdoor lijken er voor de fis­cus geen mogelijkheden meer aanwezig om een (civielrech­telijk kloppende) kavelruil alsnog geheel of gedeeltelijk af te kunnen keuren. Toch is er nog een correctiemogelijkheid, te weten het leerstuk van de fraus legis.128 De voorwaarden voor een succesvol beroep op fraus legis zijn:129 &#13;
––Van wetsontduiking kan alleen sprake zijn wanneer de normale methoden van rechtsvinding geen oplossing bieden voor de fiscus (het objectieve vereiste). &#13;
––De belasting die zonder de betreffende handelingen zou zijn geheven, kan niet worden geheven; &#13;
––De verijdeling van belastingheffing is de doorslagge­vende beweegreden geweest (het subjectieve vereiste); &#13;
––De wijze waarop de belastingheffing wordt verijdeld is in strijd met doel en strekking van de wet. &#13;
IJzerman130 acht de belangrijkste voorwaarde voor toepas­sing van fraus legis: ‘(...) die van strijd met doel en strek­king van de wet. Dat is de kern zonder welke fraus legis niet kan bestaan. In dat kader moet worden nagegaan of de wet­gever een bepaalde ontgaansmogelijkheid heeft onderkend en heeft aanvaard. Of geacht moet worden die te hebben aanvaard tijdens een parlementaire behandeling of even­tueel door langdurig te blijven stilzitten bij latere opkomst van bekende wegen om bestaande heffingswetgeving te ont­gaan. Strijd met doel en strekking kan er ook zijn gelet op de strekking van het systeem van de wet, zoals waar de wette­lijk toegestane renteaftrek niet bedoeld kan zijn om belang­hebbenden in staat te stellen min of meer onbeperkt en op willekeurige wijze hun winst of inkomen te verminderen.’ &#13;
Dat strijd met doel en strekking van de wet ook strijd met de strekking van het systeem van de wet kan omvatten, zoals IJzerman betoogt, wordt niet door iedereen onderschreven voor de overdrachtsbelasting. Zo vindt Robben131 dat geen sprake is van: ‘(...) strijdigheid met doel en strekking van de wet wanneer handelingen in overeenstemming zijn met de gekozen systematiek van de wet, hoezeer wellicht het resul­taat van die handelingen onbevredigend moge zijn voor de wetgever. Fraus legis vormt dus geen middel om gebrekkige keuzes of fouten van de wetgever te herstellen.’ &#13;
Uit het vorenstaande kan geconcludeerd worden dat de fis­cus niet eenvoudig een succesvol beroep op fraus legis zal kunnen bewerkstelligen. De lat ligt hoog. Zelfs het aangaan van een geregistreerd partnerschap voor de duur van één dag werd aanvankelijk niet als fraus legis bestempeld.132 &#13;
Overigens bleek de lat ook onder het Liw-regime, toen er wel degelijk sprake was van een autonome toetsing van de kavelruil door de fiscus, hoog te liggen. Wanneer de Belas­tingdienst bewust ingaat tegen het beleid van de DLG (‘te­gen beter weten in’), wacht haar mogelijk een integrale pro­ceskostenvergoeding.133 De verdediging van een kansloos standpunt door de inspecteur heeft daarbij invloed op de hoogte van de proceskostenvergoeding.134 &#13;
Hoewel de speelruimte van de fiscus dus beperkt is, kan een notaris, ingegeven door de hoofdelijke aansprakelijk­heid voor de verschuldigde overdrachtsbelasting,135 toch zijn twijfels hebben over de civiele (en daarmee fiscale) toe­laatbaarheid van een voorgenomen kavelruil. In dergelijke situaties staat het de notaris uiteraard vrij de voorgenomen ruiling (de kavelruilovereenkomst) vooraf ter goedkeuring voor te leggen aan de fiscus, waardoor al voor het passeren van de akte duidelijkheid bestaat over de fiscale kwalificatie van de kavelruil. Zodra de Belastingdienst de overeenkomst heeft goedgekeurd, is zij bij de latere beoordeling van de ka­velruil gebonden aan deze beslissing en zal de vrijstelling van overdrachtsbelasting vrijwel altijd verleend worden. &#13;
Het verdient in dit kader mijn voorkeur om alleen ‘twij­felgevallen’ voor te leggen aan de fiscus: notarissen die uit voorzichtigheid alle kavelruilen vooraf voorleggen, benutten mijns inziens de ruimte die de WILG hen biedt niet ten vol­le: de civielrechtelijke kwalificatie van een kavelruil is, op basis van de huidige wettekst, parlementaire toelichting en jurisprudentie, in de meeste kavelruildossiers prima door de notaris, zonder hulp van de fiscus, te verrichten. Daarmee is de fiscale vrijstelling vrijwel altijd ook een feit. Angst voor fiscale uitglijders is slechts in uitzonderingsgevallen terecht. &#13;
5.5 Toch nog onduidelijkheid? &#13;
Wellicht ten overvloede: de uitspraken van de Minister laten echter onverlet dat het, net als onder de Liw, ook onder de WILG mogelijk is dat een kavelruil civielrechtelijk in orde is en daarmee ook in aanmerking komt voor de vrijstelling van overdrachtsbelasting, maar dat dezelfde kavelruil niet voor subsidiëring in aanmerking komt: iedere provincie han­teert zoals gezegd haar eigen eisen en voorwaarden, waar­door de onduidelijkheid, die ontstond door het besluit van 12 november 2004, ook onder het regiem van de WILG nog steeds voortduurt, zij het op een ander vlak (subsidiëring) dan voorheen (fiscaal). &#13;
6. Actuele ontwikkelingen: de Hoge Raad spreekt… &#13;
De datum 1 februari 2013 is voor de kavelruil-praktijk bij­zonder. Voor de eerste keer in de historie wijdt de Hoge Raad op deze dag een volledig arrest aan het fenomeen ka­velruil.136 De belangrijkste rechtsvraag: heeft een uitlating van toenmalig Minister Cees Veerman bij brief van 8 sep­tember 2006 reflexwerking, in die zin dat op grond van deze latere uitlating geconcludeerd moet worden dat een zes jaar eerder gedaan beroep op de vrijstelling van art. 15, lid 1, on­derdeel l, WBR alsnog gehonoreerd dient te worden? Een interessante kwestie, waaruit onder meer blijkt dat de ene kavelruil de andere niet is.137 &#13;
6.1 De casus &#13;
De casus die leidde tot het arrest was, kort samengevat, als volgt: X, die samen met zijn echtgenote een landbouwbe­drijf exploiteert, kocht in het kader van de verplaatsing van zijn landbouwbedrijf een nieuwe bedrijfslocatie, alsme­de de bloot eigendom van een perceel cultuurgrond. Vervol­gens nam hij in augustus 2000, samen met anderen, deel aan een kavelruil, waarbij X de aangekochte onroerende zaken toegedeeld kreeg. DLG keurde de kavelruilovereenkomst slechts gedeeltelijk goed: aan de aankoop van de nieuwe be­drijfslocatie en de aankoop van de bloot eigendom van het perceel cultuurgrond werd de goedkeuring onthouden, om­dat X bij deze transacties niet als ruilende partij betrokken was. Ook de verkoop van het oude bedrijf kon niet op goed­keuring rekenen, aangezien de verkoop niet strekte tot ver­betering van de inrichting van het landelijk gebied. De in­specteur stelde dat X overdrachtsbelasting was verschuldigd over de krachtens kavelruil verkregen onroerende zaken die niet onder de goedkeuring en daarmee niet onder het bereik van art. 15 lid 1 sub l WBR vielen en legde een naheffings­aanslag op. Rechtbank138 en Hof139 Arnhem handhaafden de aan X opgelegde naheffingsaanslag. X ging vervolgens in cassatie. &#13;
6.2 De Hoge Raad &#13;
De Hoge Raad verklaart het beroep in cassatie ongegrond en beslist dat de plaats die het instrument kavelruil binnen de Liw140 inneemt, met zich meebrengt dat de objectieve ver­beteringseis uit art. 4 Liw integraal van toepassing is op ka­velruilen onder het Liw-regiem. De uitlating van de Minis­ter in zijn brief van 8 september 2006 waaruit blijkt dat de objectieve verbeteringseis niet (langer) een separate eis is waaraan kavelruilen moeten worden getoetst is, aldus de Hoge Raad, enkel relevant voor kavelruilen onder het Wilg-regiem. ‘Nieuwe’ kavelruilen derhalve. Voor oude ‘Liw-ka­velruilen’ is, voor een beroep op de vrijstelling van over­ drachtsbelasting de goedkeuring van de DLG, en daarmee het voldoen aan de objectieve verbeteringseis van art. 4 Liw, wel vereist. Enkel voor ‘Wilg-kavelruilen’ geldt deze eis niet. De ene kavelruil is de andere dus niet! De uitlating van de Minister uit 2006 heeft volgens ons hoogste rechtscolle­ge geen enkele terugwerkende kracht, ook niet bij nagenoeg identieke wettelijke regelingen. Het hoofdstuk ‘Liw’ is voor de wetgever op 31 december 2006 definitief gesloten. Uit­spraken van voor deze datum, maar betrekking hebbend op het nieuwe hoofdstuk ‘Wilg’, kunnen en mogen alleen in het kader van die Wilg worden geïnterpreteerd. Vanuit het oog­punt van rechtszekerheid is voor reflexwerking op dit punt geen plaats. &#13;
6.3 Belang voor de praktijk &#13;
De les van dit arrest voor de (notariële) kavelruil-praktijk moge duidelijk zijn: pas nadat bekend is met welk type ka­velruil men van doen heeft (oud of nieuw), kan worden be­zien volgens welke spelregels het vervolgtraject (civiel, fis­caal en op het terrein van de subsidiëring) gespeeld moet worden. Liw-kavelruilen worden volgens de Liw-regels (dus inclusief toetsing aan de objectieve verbeteringseis) afge­wikkeld, terwijl voor Wilg-kavelruilen de (soepelere) Wilg-regels gelden.141 &#13;
Overigens zal dit voor de kavelruil historische Hoge Raad-arrest binnen afzienbare tijd voornamelijk historische waar­de hebben, aangezien de stroom aan kavelruilen die volgens de Liw-regels wordt afgewikkeld uiteindelijk zal opdrogen. &#13;
7. Conclusie &#13;
Anno 2013 is kavelruil nog steeds een relatief eenvoudig in te zetten instrument om, op basis van vrijwilligheid, snel en gemakkelijk tot een betere verkaveling van een bepaald (landelijk) gebied te kunnen komen. De (agrarisch) adviseur heeft daarmee een prachtig middel in handen om op betrek­kelijk kleine schaal binnen afzienbare tijd een voor alle be­trokken partijen voordelig resultaat te bereiken. &#13;
Civielrechtelijk zijn er anno 2013 nog weinig obstakels, die een effectieve toepassing van de kavelruil zouden kun­nen verhinderen. Wel is de summiere en op onderdelen on­duidelijke wettekst, die inhoudelijk nagenoeg gelijk is aan de regeling onder de Liw (die op haar beurt weer nage­noeg integraal was overgenomen uit de Ruilverkavelings­wet 1954), mijns inziens een voorbeeld van gemakzuchtige en soms slordige wetgeving. Mede gezien de eveneens sum­miere toelichting tijdens de parlementaire behandeling, be­staat de indruk dat de wetgever zich van het onderwerp ‘ka­velruil’ wel erg gemakkelijk heeft willen afmaken. Het was beter geweest indien in de WILG de reeds onder de Liw be­staande vragen en onduidelijkheden waren gerepareerd door middel van heldere wetteksten, die niet voor meerdere uitleg vatbaar zouden zijn. Desondanks is de civielrechtelijke ba­sis van de kavelruil stabiel: de praktijk kan er prima mee uit de voeten. Wellicht biedt een toekomstige aanpassing van de WILG de ruimte om de bestaande onduidelijkheden op on­derdelen weg te nemen door wijzigingen in de wetteksten. &#13;
Op fiscaal gebied zijn de spelregels helder, na een perio­de van onzekerheid tussen 12 november 2004 en 8 septem­ber 2006. De speelruimte voor de Belastingdienst is mini­maal. Enkel de fraus legis kan in een voorkomend geval als ‘ultimum remedium’ van stal gehaald worden om een kavel­ruil in fiscalibus af te keuren. Gezien deze fiscale vrijheid, bevreemdt het mij enigszins dat ik dikwijls moet constateren dat er binnen het notariaat enige ‘koudwatervrees’ lijkt te bestaan ten aanzien van de fiscale kwalificatie van kavelrui­len. Wellicht is deze voorzichtigheid nog steeds ingegeven door de ervaringen uit het (Liw)-verleden? Natuurlijk is een gezonde dosis waakzaamheid binnen de notariële wereld te prijzen, zodat voorkomen wordt dat de kavelruil op oneigen­lijke wijze wordt ingezet, maar men dient zich te allen tijde te realiseren dat de fiscale poorten sinds de introductie van de WILG ver openstaan. Het spook van de autonome fiscus, die met een grote mate van (beleids)vrijheid tot gehele of gedeeltelijke afkeuring van de kavelruil kon overgaan, waart nu niet meer rond. De fiscus is gebonden aan de zware eisen en voorwaarden die de fraus legis haar oplegt. Het vooraf ter goedkeuring aan de Belastingdienst voorleggen van kavel­ruilprojecten door het notariaat zal dan ook niet snel nodig zijn. Uiteraard staat het de notaris volledig vrij om deze ‘ze­kerheid vooraf’ te vragen (en dat zal in sommige gevallen ook zeker nodig blijven), maar ietwat meer zelfvertrouwen binnen het notariaat zou op dit punt geen kwaad kunnen. &#13;
Overigens: hoe aanlokkelijk het concept van de vrijwel on­beperkte fiscale vrijheid op kavelruilterrein ook moge zijn, de geboden vrijheid zadelt de praktijk wel met een zwa­re verantwoordelijkheid op. De fiscale vrijheid is een groot goed, maar is in mijn ogen geen vrijbrief om allerhande transacties tot kavelruil te construeren, enkel om de fisca­le vrijstelling te kunnen benutten. Hoewel civielrechtelijk wellicht volledig toelaatbaar, zij de praktijk gewaarschuwd voor een ongebreidelde inzet van de kavelruil (enkel) voor fiscaal gewin. Op de lange termijn zou de kavelruil moge­lijk aan zijn eigen succes ten onder kunnen gaan, doordat de overheid genoodzaakt zou kunnen worden de ‘losgesla­gen’ kavelruilpraktijk een halt toe te roepen. Hoe paradoxaal het misschien ook klinkt: een te enthousiaste benutting van de verworven fiscale vrijheid op korte termijn, zou op lan­ge termijn kunnen leiden tot inperking van deze vrijheid. Er dient derhalve met zorg omgesprongen te worden met de ka­velruil. &#13;
Op het vlak van de subsidiëring is er de afgelopen jaren het nodige gebeurd. Zoals ik in 2010 al constateerde heeft de decentralisatie van het subsidietraject naar mijn mening ge­zorgd voor een achteruitgang ten opzichte van het (centra­le) systeem zoals dat onder de Liw gold. Natuurlijk is er op provinciaal niveau meer concrete kennis van de lokale situa­tie en de benodigde maatregelen aanwezig, maar de provin­cies hebben in hun afzonderlijke subsidieregelingen de uni­formiteit, die onder de Liw op subsidiegebied bestond (men kreeg een subsidie van een bepaalde omvang, ongeacht het feit waar in Nederland de in de kavelruil betrokken onroe­rende zaken gelegen waren), aanmerkelijk verminderd. Een zekere mate van diversificatie behoort uiteraard tot de be­leidsvrijheid van iedere provincie, maar voor een soepele in­zet van kavelruil in Nederland is een zekere mate van af­stemming tussen de diverse subsidieverordeningen mijns inziens onmisbaar. De ‘gebruiker’ van het instrument ka­velruil moet, net als dat op civiel en fiscaal gebied het ge­val is, ook op subsidieterrein weten hoe de hazen lopen. Een systeem waarbij per provincie verschillende voorwaarden voor subsidiëring gelden, waarbij de omvang van de subsi­die bovendien ook per provincie aanmerkelijk verschilt, ver­draagt zich niet geheel met deze behoefte aan duidelijkheid. &#13;
141. Zie in dit kader tevens J.W.A. Rheinfeld, ‘De ene kavelruil is de andere niet’, in: FBN 2013/13. &#13;
AR2013_07_08.indb 13 23-7-2013 15:45:53 Tijdschrift voor Agrarisch RechtNr. 7/8 juli/augustus 2013 247 Kavelruil anno 2013: de stand van zaken &#13;
&#13;
Op subsidieterrein zal naar mijn mening, wellicht in het ka­der van de actuele herschikking van het ILG-beleid, gezocht moeten worden naar een evenwicht tussen enerzijds de wen­sen, uitgangspunten en opvattingen die binnen een bepaal­de provincie aanwezig zijn en anderzijds de zekere mate van stroomlijning c.q. afstemming die er tussen de provincia­le regelgeving dient plaats te vinden, om een effectieve inzet van kavelruil te kunnen waarborgen. Voorkomen moet wor­den dat de subsidie, door de beperkingen en aanvullende ei­sen die per provincie gelden, nog verder dan thans het geval is verwordt tot een ‘troostprijs’ in het totale kavelruilproces. Ondanks het ten opzichte van de fiscale vrijstelling vaak re­latief ondergeschikte (financiële) belang, vormt de subsidie één van de fundamenten onder het ‘kavelruil-gebouw’. Het Rijk en de provincies dienen zich hier in al hun decentralisa­tiedrang en ook zeker in deze economisch barre tijden terde­ge van bewust te zijn. Alleen door het goed functioneren van de driehoek civiel-fiscaal-subsidie kan de kavelruil ook na 1 januari 2014 een goed werkend instrument zijn in de ge­reedschapskoffer van de praktijk, (overheids)instanties en de agrarisch adviseur. &#13;
Tot slot leert de recente rechtspraak dat kennis van en het kunnen onderscheiden van de beide typen kavelruil (Liw en WILG) voor de (notariële) agro-jurist thans nog van gro­te waarde is. Men kan het huidige wettelijk kader van de ka­velruil niet volledig doorgronden zonder aandacht te beste­den aan de historie van de kavelruil, zowel in de wetgeving als in het parlementaire traject. De kavelruil verdient daar­om een vaste positie binnen de beoefening van het agrarisch recht en de warme aandacht van de beoefenaars ervan. &#13;
&#13;
&#13;
&#13;
&#13;
&#13;
&#13;
&#13;
&#13;
</content><legacyfootnotes>* Mr. J.W.A. Rheinfeld is senior jurist bij Countus accoun­tants + adviseurs, universitair docent agrarisch recht aan de Radboud Universiteit Nijmegen en tevens aan deze universiteit verbonden als buitenpromovendus.&#13;
1. Aldus Landbouwschap, Beleidsaspecten nieuwe wettelijke regeling landinrichting: advies van de Werkgroep Landinrich­ting van het Landbouwschap, ‘s-Gravenhage 1974, p. 75.&#13;
2. De gehanteerde terminologie leidde en leidt dikwijls tot verwarring in de praktijk: niet iedere ruilverkaveling bij overeenkomst was een kavelruil. A. van den Brink, ‘Kavelruil: procedure en produkt’, in: Cultuurtechnisch Tijdschrift, 1983/4, p. 1 noemt een kavelruilovereenkomst een ’ruilverkavelingsovereenkomst van beperkte omvang.’&#13;
3. De ruilverkaveling bij overeenkomst, in zekere zin de ‘moeder’ van de kavelruil, verdween door de introductie van de kavelruil uiteindelijk geheel van het toneel. Na 1977 zijn er geen nieuwe ruilverkavelingen bij overeen­komst meer in voorbereiding genomen: men kende in de praktijk enkel nog de kavelruil als vrijwillige tegenhanger van de (wettelijke) ruilverkaveling.&#13;
4. Beschikking van de Minister van Landbouw en Visserij van 12 juli 1972, Stcrt. 137, hierna tevens: de Beschikking.&#13;
5. Aldus P. de Haan, Onroerend-goedrecht, deel c., Land­inrichting, Kluwer: Deventer 1988, p. 74. Zie tevens S. Gloudemans, A. Hoogeveen, W. Rienks, ‘Kavelruil ontra­feld. Een studie naar kavelruil in de praktijk’, leeronder­zoek Ctt september 1994, p. 4.&#13;
6. Hoofdstuk 8, titel 3 Wet inrichting landelijk gebied (artt. 42-84). Zie over de herverkaveling uitgebreid D.W. Bruil en A. Verduijn, ‘Herverkaveling en kavelruil: katalysatoren voor de inrichting van het landelijk gebied’, in: Tijdschrift voor Omgevingsrecht 2008, nr. 2, p.58 e.v.&#13;
7. Zie voor een overzicht D.W. Bruil en A. Verduijn, ‘Herver­kaveling en kavelruil: katalysatoren voor de inrichting van het landelijk gebied’, in: Tijdschrift voor Omgevingsrecht 2008, nr. 2.&#13;
8. Waarover later meer.&#13;
9. Achtereenvolgens de Beschikking Kavelruil uit 1972, de Landinrichtingswet, de Regeling en de Instructie Kavel­ruil en de Wet, respectievelijk de Regeling en het Besluit inrichting landelijk gebied.&#13;
10. J.W.A. Rheinfeld, ‘Kavelruil anno 2010: de stand van zaken’, in: Agr.r. 2010/9.&#13;
11. Ik beschrijf op deze plaats de historische ontwikkelin­gen vanaf 1985. Zie voor een volledige rechtshistorische beschouwing A. Verduijn, en J.W.A. Rheinfeld, ‘Historie van de kavelruil’, in: Bert van der Tholen in olie, voetbal en landbouw, Kluwer: Deventer 2011.&#13;
12. Wet van 9 mei 1985, Stb. 299, houdende regelen met betrekking tot de landelijke gebieden (hierna: Liw).&#13;
13. De Liw spreekt over de ‘ruilverkaveling bij overeen­komst’. Tegenwoordig vindt de ruilverkaveling bij over­eenkomst nagenoeg uitsluitend als kavelruil plaats.&#13;
14. Besluit van de staatssecretaris van Landbouw en Visserij van 6 november 1985, nr. J. 6257, Stcrt. 218. &#13;
15. Hierna: LNV. &#13;
16. Aldus art. 2 lid 3 van de Regeling. &#13;
17. Instructie voor kavelruilprojecten gebaseerd op hoofdstuk V van de Liw, laatstelijk gewijzigd op 12 november 1992. Van deze Instructie waren tegelijkertijd meerdere versies in omloop, wat nogal eens voor verwarring zorgde. Hierna: Instructie. &#13;
18. Men spreekt ook wel van de ‘CLC-instructie’. &#13;
19. O.a. door B.F. Preller, ‘Grenzen aan kavelruil’, JBN 2002/ 59. &#13;
20. Wet van 7 december 2006, Stb. 666, houdende regels in­zake de inrichting van het landelijke gebied (hierna tevens: WILG). Overigens is deze benaming reeds in 1969, dus voor de invoering van de Liw, door de Agrarische sectie van de Wiardi Beckman Stichting voorgesteld, zie Wiardi Beckman Stichting, Agrarische sectie, Van ruilverkaveling naar inrichting van landelijke gebieden, Amsterdam 1969. Overigens spreekt men aldaar van ‘Wet op de inrichting van landelijke gebieden’. Het zou nog 38 jaar duren voor­dat deze nieuwe benaming, zij het met enige aanpassingen, zou worden doorgevoerd. &#13;
21. Zie ook de Nota van Toelichting, Stb. 397, p. 3. Opvallend is overigens dat in de parlementaire stukken en in de wet­geving voortdurend over het ‘landelijke gebied’ gesproken wordt, terwijl in de literatuur de term ‘landelijk gebied’ de voorkeur geniet. Ik geef zelf ook, puur op basis van taalge­voel, de voorkeur aan laatstgenoemde term. &#13;
22. Zie art. 95 lid 1 WILG. &#13;
23. Aldus onder meer B.F. Preller, ‘Ontwikkelingen in recht­spraak en wetgeving rond kavelruil’, in: JBN 2006/48, o. 16. &#13;
24. Zie Commissie Wilg, ‘Advies over de Wet Inrichting landelijk gebied (Wilg)’, in: Agr.r. 2006/9, p. 496, alwaar het rapport van B.F. Preller over kavelruil als bijlage in het advies is opgenomen. &#13;
25. Aldus B.F. Preller, ‘De Wet inrichting landelijk gebied en kavelruil’, in: JBN 2007/10, alsmede B.F. Preller, ‘Com­mentaar op het wetsvoorstel Wet inrichting landelijk ge­bied (Wilg) met betrekking tot kavelruil’, in: Agr.r. 2006/9, p. 501, die nog verwijst naar Kamerstukken II 2005/06, 30 509, nr. 6, p. 112-113 (MvT), waar de wetgever zegt grote waarde te hechten aan rechtszekerheid in het onroerend goedverkeer. &#13;
26. Een politieke lijn die in het derde kabinet Lubbers is ingezet, aldus oud-staatssecretaris Dszingisz Gábor in een interview in: Terravisie 3/2010. Men noemt dit ook wel ‘ontschotting’, aldus Commissie Wilg, ‘Advies over de Wet Inrichting landelijk gebied (Wilg)’, in: Agr.r. 2006/9, p. 486. &#13;
27. J.A. Zevenbergen, H.E. van Rij ‘Het ontwerp Wet inrich­ting landelijk gebied (Wilg), een eerste verkenning’, in: Agr.r. 2005/11, p. 676 spreekt over versterking van de re­giefunctie van provincies bij de inrichting van het landelijk gebied. &#13;
28. Aldus B.F. Preller, ‘De Wet inrichting landelijk gebied en kavelruil’, in: JBN 2007/10. &#13;
29. De zogenaamde ‘ILG-gelden’, waarbij ILG staat voor In­vesteringsbudget Landelijk Gebied. Zie art. 5 en 8 WILG. &#13;
30. Art. 5 e.v. WILG. Zie tevens J.A. Zevenbergen, H.E. van Rij ‘Het ontwerp Wet inrichting landelijk gebied (Wilg), een eerste verkenning’, in: Agr.r. 2005/11, p. 676. &#13;
31. D.W. Bruil ‘Advies over de Wet Inrichting landelijk gebied (Wilg)- ten geleide’, in: Agr.r. 2006/9, p. 476 spreekt over ‘(…) bundeling en decentralisatie van allerlei subsidiestro­men voor het landelijk gebied.’ &#13;
32. Zie over het fenomeen ‘bestuursovereenkomst’ de Com­missie Wilg, ‘Advies over de Wet Inrichting landelijk gebied (Wilg)’, in: Agr.r. 2006/9. &#13;
33. Aangezien eind 2013 de zevenjarige contractstermijn afloopt, is het afwachten hoe het ILG-budget er voor de periode 2014-2020 uit zal zien. Gezien de huidige eco­nomische situatie lijkt het waarschijnlijk om in dit kader, naar analogie van Genesis 41, te spreken van ‘zeven vette (2007-2013) en zeven magere (2014-2020) jaren. Zie in dit kader tevens J.A. Zevenbergen, H.E. van Rij ‘Het ontwerp Wet inrichting landelijk gebied (Wilg), een eerste verken­ning’, in: Agr.r. 2005/11, p. 679. &#13;
34. Art. 6 WILG. &#13;
35. J.A. Zevenbergen, H.E. van Rij ‘Het ontwerp Wet inrich­ting landelijk gebied (Wilg), een eerste verkenning’, in: Agr.r. 2005/11, p. 678 verwoordt het als volgt: ‘De ILG-gelden die een provincie straks ontvangt zijn weliswaar in naam ontschot, maar uiteraard moet de provincie die wel gedifferentieerd inzetten om de verschillende beleidsdoel­stellingen te bereiken.’ &#13;
36. Kamerstukken II 2005/06, 29 576, nr. 19. &#13;
37. Zie voor deze cijfers onder meer de kabinetsreactie naar aanleiding van de ILG-voortgangsrapportages 2007 van 10 oktober 2008, kenmerk DP. 2008/1214. &#13;
38. Aldus art. 10 WILG. &#13;
39. Art. 10 lid 3 WILG. &#13;
40. Zie voor het rapport ‘ILG in uitvoering’ uit 2010 http:// www.rijksoverheid.nl/documenten-en-publicaties/rappor­ten/2010/09/24/ilg-in-uitvoering-midterm-review-investe­ringsbudget-landelijk-gebied.html. Zie tevens art. 7 lid 3 WILG. &#13;
41. Ook bekend als het ‘Natuurakkoord’. Zie voor de integrale tekst van het Akkoord http://www.rijksoverheid.nl/docu­menten-en-publicaties/richtlijnen/2011/09/21/onderhande­lingsakkoord-decentralisatie-natuurbeleid.html. &#13;
42. Zie in dit kader uitgebreid het preadvies van R. Benhadi, ‘Decentralisatie van het natuurbeleid: ontwikkelingen op het vlak van provinciale natuursubsidies’, in: Agr.r. 2013/3. &#13;
43. Zie over deze wet, de beoogde opvolger van de Flora-faunawet, de natuurbeschermingswet 1998 en de Boswet, uitgebreid E.E. Meijer, W. Zwier, ‘Voorjaarsschoonmaak in het natuurbeschermingsrecht: minder geld, minder regels, minder bescherming’, in: Milieu &amp; Recht 2012/31. Het &#13;
Wetsvoorstel Natuurbescherming (aanpassing van wets­voorstel 33 348) zal, aldus de staatssecretaris in haar brief van 8 maart 2013 (bijlage bij Kamerstukken II 2012/13, 33 400 XIII, nr. G). &#13;
44. Het wetsvoorstel wijziging WILG heeft inmiddels een verslag van de vaste commissie opgeleverd. Alleen D’66 is ertegen, zie Kamerstukken II 2012/13, 33 441, nr. 5. De regering heeft vervolgens een uitvoerige Nota naar aanlei­ding van het verslag uitgebracht (nr. 6). &#13;
45. Zie onder meer Kamerstukken II 2011/12, 55, nr. 13. &#13;
46. Zie voor de teksten van de afzonderlijke afron­dingsovereenkomsten http://www.rijksoverheid.nl/ nieuws/2012/11/23/investeringsbudget-landelijk-gebied-afgerond.html. De overeenkomsten zijn tevens in de Staatscourant geplaatst: 8 februari 2013, nr. 2934 e.a. &#13;
47. O.a. Provincie Noord-Holland, art 3.1 lid 9 Provinciaal Meerjarenprogramma (PMJP) deel B 2011. &#13;
48. Hieronder worden cultuurtechnische werken verstaan zoals: het aanpassen of aanbrengen van dammen, dijken, wegen, sloten of greppels en/of de aanleg van drainage. &#13;
49. O.a. Provincie Groningen, Provinciaal Meerjaren Program­ma (PMJP) 2007-2013 en Provincie Limburg, Subsidiever­ordening Inrichting Landelijk Gebied Limburg. &#13;
50. O.a. Provincie Gelderland, art 2.1.1.1 lid 3 sub a Provinci­aal Meerjaren Programma (PMJP) 2007-2013. &#13;
51. O.a. Provincie Overijssel paragraaf 9.5 Uitvoeringsbesluit subsidies Overijssel 2011. &#13;
52. Zie art. 2 van de (op 1-1-2010 vervallen) Regeling Kavel­ruil. &#13;
53. Kamerstukken II 2005/06, 30 509, nr. 21. Zie tevens hierna. &#13;
54. S. Gloudemans, A. Hoogeveen, W. Rienks, Kavelruil ont­rafeld. Een studie naar kavelruil in de praktijk, leeronder­zoek Ctt september 1994, p. 12 beschrijft onder de Liw al een tendens volgens welke de overheid zich in toenemende mate terugtrekt van het instrument kavelruil. De decentrali­satiegedachte past geheel in deze trend. &#13;
55. Aldus onder meer B.F. Preller, ‘Ontwikkelingen in recht­spraak en wetgeving rond kavelruil’, in: JBN 2006/48, o. 16. &#13;
56. Wet van 24 december 1970, houdende vervanging van de wetgeving betreffende de registratie- en de zegelbelasting door een nieuwe wettelijke regeling. Hierna tevens: WBR. &#13;
57. Zie in dit verband tevens B.F. Preller, ‘Commentaar op het wetsvoorstel Wet inrichting landelijk gebied (Wilg) met betrekking tot kavelruil’, in: Agr.r. 2006/9, p. 502-505, alsmede B.F. Preller, ‘De Wet inrichting landelijk gebied en kavelruil’, in: JBN 2007/10. &#13;
58. Aldus art. 85 lid 5 WILG. &#13;
59. De Liw sprak overigens van een ‘ruilverkavelingsovereen­komst’. Om verwarring met de oude (wettelijke) ruilverka­veling te voorkomen, prefereer ik de term ‘kavelruilover­eenkomst’. &#13;
60. Nederlandsch Landbouw Comité, Rapport omtrent Ruilverkaveling met Ontwerp van Wet en Memorie van Toelichting, ‘s-Gravenhage 1910, Memorie van Toelich­ting, p.31 gebruikt de term ‘massa’ reeds: ‘alle gronden, waarover men eene ruilverkaveling wenscht te houden, worden samengevoegd tot eene massa, welke daarna opnieuw wordt verdeeld.’ &#13;
61. Zie in dit kader B.F. Preller, ‘Commentaar op het wets­voorstel Wet inrichting landelijk gebied (Wilg) met betrek­king tot kavelruil’, in: Agr.r. 2006/9, p. 501, alsmede B.F. Preller, ‘Ontwikkelingen in rechtspraak en wetgeving rond kavelruil’, in: JBN 2006/48, p. 16. &#13;
62. Zie ook B.F. Preller, ‘De perikelen rond de definitie van kavelruil’, in: Agr.r. 2006/9, p. 637 e.v. &#13;
63. Zie tevens B.F. Preller, ‘De Wet inrichting landelijk gebied en kavelruil’, in: LTB 2010/6-7. &#13;
64. Zie de Nota van Toelichting bij het besluit herverkaveling, Stb. 2009, 397 p. 4. Zie tevens B.F. Preller, ‘Commentaar op het wetsvoorstel Wet inrichting landelijk gebied (Wilg) met betrekking tot kavelruil’, in: Agr.r. 2006/9, p. 503. &#13;
65. Zie art. 1, lid 1, onderdeel h WILG. &#13;
66. Aldus B.F. Preller, ‘De Wet inrichting landelijk gebied en kavelruil’, in: JBN 2007/10. &#13;
67. Zie tevens Rechtbank Breda, 8 oktober 2008 AWB 07/01049, LJN BG1984, Hof Den Bosch 22 oktober 2010, AWB 08/00718, LJN BO6870. Zie tevens Notamail nr. 299, 14 december 2010. &#13;
68. Vanwege de verwarring met de (oude) wettelijke ruilver­kaveling is het beter hier van ‘kavelruilovereenkomst’ te spreken (de pleonastische term ‘ruilverkaveling bij overeenkomst-overeenkomst’ is zeker geen optie). &#13;
69. In het hierna te bespreken arrest van de Hoge Raad d.d. 1 februari 2013 is dit feit door A-G Wattel gebruikt om te betogen dat het kavelruilregiem onder de WILG wel dege­lijk afwijkt van het regiem onder de Liw. Zie voor kritiek op dit standpunt J.W.A. Rheinfeld, ‘Vrijstelling kavelruil terecht geweigerd’, in: NTFR 2012/2634. &#13;
70. Kamerstukken II 2005/06, 30 509, nr. 6, p. 90-91. &#13;
71. B.F. Preller, ‘Commentaar op het wetsvoorstel Wet inrich­ting landelijk gebied (Wilg) met betrekking tot kavelruil’, in: Agr.r. 2006/9, p. 502. &#13;
72. Met B.F. Preller, ‘Commentaar op het wetsvoorstel Wet inrichting landelijk gebied (Wilg) met betrekking tot kavelruil’, in: Agr.r. 2006/9, p. 504 ben ik van mening dat in plaats van de woorden ‘betrokken zijn’ beter de in het inhoudelijk vergelijkbare art. 121 Liw gebruikte woorden ‘het kunnen toetreden tot’kunnen worden opgenomen. &#13;
73. Hier is een parallel te trekken met de regeling betreffende de afkoop van toedelingsrechten, zoals destijds opgenomen in art. 12, lid 3 Ruilverkavelingswet 1954. &#13;
74. Zie B.F. Preller, ‘Ontwikkelingen in rechtspraak en wetge­ving rond kavelruil’, in: JBN 2006/48, p. 16. &#13;
75. Aldus de Minister in de Nota van Toelichting bij het besluit herverkaveling, Stb. 2009, 397 p. 6. In dezelfde zin B.F. Preller, ‘Regels voor kavelruil aangevuld bij het Besluit inrichting landelijk gebied’, in: JBN 2009/66. &#13;
76. Aldus D.W. Bruil en A. Verduijn, ‘Herverkaveling en kavelruil: katalysatoren voor de inrichting van het landelijk gebied’, in: Tijdschrift voor Omgevingsrecht 2008, nr. 2. &#13;
77. ABRS 15 juni 2005, nr. 200409208/1, LJN AT7404. Zie tevens B.F. Preller, ‘De bestuursrechter trekt de grenzen van kavelruil scherper’, in: JBN 2005/44. &#13;
78. Kamerstukken II 2005/06, 30 509, nr. 6, p. 2. &#13;
79. Kamerstukken II 2005/06, 30 509, nr. 7, p. 2. &#13;
80. Zie D.W. Bruil en A. Verduijn, ‘Herverkaveling en ka­velruil: katalysatoren voor de inrichting van het landelijk gebied’, in: Tijdschrift voor Omgevingsrecht 2008, nr. 2. &#13;
81. Zie tevens D.W. Bruil, ‘Kavelruil geregeld?’, in: Agr.r. 2006/11, p. 632. &#13;
82. Aldus B.F. Preller, ‘De vrijstelling van artikel 15.1.l WBR geldt bij kavelruil ook voor opstallen’, in: FBN 2009/7. &#13;
83. Kamerstukken II, 2005/06, 30 509, nr. 21. &#13;
84. D.W. Bruil, ‘Kavelruil geregeld?’, in: Agr.r. 2006/11, p. 633 spreekt van het ‘civiel effect’ van een kavelruil. &#13;
85. Zie ook M.A. Cohen, ‘De notaris en de ruilverkaveling’, in: WPNR (1975) 5302, p. 266. &#13;
86. Zie P. de Haan, Onroerend-goedrecht, deel c., Landinrich­ting, Kluwer: Deventer 1988, p. 126. &#13;
87. Aldus B.F. Preller, ‘Commentaar op het wetsvoorstel Wet inrichting landelijk gebied (Wilg) met betrekking tot kavel­ruil’, in: Agr.r. 2006/9, p. 502. &#13;
88. In het wetsvoorstel stond het woord ‘of’ vermeld. B.F. Preller, ‘Commentaar op het wetsvoorstel Wet inrichting landelijk gebied (Wilg) met betrekking tot kavelruil’, in: Agr.r. 2006/9, p. 505 wees de wetgever op deze fout, waarna het woord ‘en’ is opgenomen in de wettekst. &#13;
89. O.a. A.J.M. Keizer, ‘Kavelruil nader beschouwd’, scriptie­reeks Instituut voor Agrarisch Recht nr. 4, p. 26. &#13;
90. O.a. J.A. Zevenbergen in: Wetgeving landelijk gebied, artikelsgewijs commentaar, Kluwer: Deventer 2002, nr. 290-292. &#13;
91. Aldus B.F. Preller, ‘De Wet inrichting landelijk gebied en kavelruil’, in: JBN 2007/10. &#13;
92. De barrière, ook wel slagboom genoemd, dient als een beveiliging in een domino-veld, zodat de lijn gestopt kan worden als deze op het verkeerde moment omvalt. &#13;
93. Kamerstukken II 2005/06, 30 509, nr. 14, indiener: me­vrouw Snijder-Hazelhoff. Zie tevens D.W. Bruil, ‘Kavel­ruil geregeld?’, in: Agr.r. 2006/11, p. 632, die het niveau van de discussie over dit amendement in de Tweede Kamer als ‘onthutsend’ bestempelen. Na lezing van de Kamer­stukken kom ik tot dezelfde conclusie. &#13;
94. O.a. ABRS 26 mei 2000, nr. 199901651/1, LJN AA6834, ABRS 29 oktober 2003, nr. 200301156/1, LJN AM5489, ABRS 7 juli 2004, nr. 200308693/1, LJN AP8246 en, meer recent, Hof Leeuwarden 18 oktober 2011, AWB 10/00334, LJN BT8707, zie tevens FutD 2011, 43, alsmede NTFR 2012/510. &#13;
95. Bedoeld is de Minister van LNV, aldus art. 1 lid 1 sub a WILG. &#13;
96. Stcrt. 2006, 249, hierna tevens: RILG. &#13;
97. Aldus H.W. Mojet, ‘Landinrichting in de WILG en het overgangsrecht bij projecten’, in: Agr.r. 2007/7-8, p. 283. &#13;
98. Het zogenaamde kavelnummer. &#13;
99. Royement is in dergelijke gevallen dus niet nodig. &#13;
100. Aldus B.F. Preller, ‘De Wet inrichting landelijk gebied en kavelruil’, in: JBN 2007/10. &#13;
101. Toelichting bij de regeling van 14 december 2006, Stcrt. 2006, 249. &#13;
102. Zie tevens B.F. Preller, ‘Herverkaveling en kavelruil: katalysatoren voor de inrichting van het landelijk gebied’, in: JBN 2007/10. &#13;
103. Aldus B.F. Preller, ‘De Wet inrichting landelijk gebied en kavelruil’, in: JBN 2007/10. Met Preller ben ik overigens van mening dat vermelding van de artikelnummers vol­doende is. De integrale tekst van de betreffende wetsartike­len behoeft niet te worden opgenomen. &#13;
104. Zie Stcrt. 21 december 2006, nr. 249, p. 27. &#13;
105. Aldus B.F. Preller, ‘Commentaar op het wetsvoorstel Wet inrichting landelijk gebied (Wilg) met betrekking tot kavel­ruil’, in: Agr.r. 2006/9, p. 505. &#13;
106. Stb. 2006, 667. &#13;
107. Besluit houdende wijziging van het Besluit herverkave­ling, Stb. 2009, 397. Hierna tevens: BILG. H.W. Mojet, ‘Landinrichting in de WILG en het overgangsrecht bij projecten’, in: Agr.r. 2007/7-8, p. 282, wijst er in dit kader op dat het Besluit herverkaveling nagenoeg gelijkluidend was aan het Besluit herverkaveling reconstructie concen­tratiegebieden (Stb. 2006, 243), welk besluit is ‘omgehan­gen’, waarbij het een grondslag op grond van de WILG kreeg. &#13;
108. Zie tevens B.F. Preller, ‘De Wet inrichting landelijk gebied en kavelruil’, in: JBN 2007/10. &#13;
109. Zie voor een bespreking van dit besluit tevens B.F. Preller, ‘Regels voor kavelruil aangevuld bij het Besluit inrichting landelijk gebied’, in: JBN 2009/66. &#13;
110. Kamerstukken II 2005/06, 30 509, nr. 20, ingediend door de heer Slob. &#13;
111. Aanvankelijk was dit artikel genummerd als 87a. &#13;
112. Art. 88 WILG is ingevoegd op voorspraak van de heer Preller, aldus B.F. Preller, ‘Regels voor kavelruil aange­vuld bij het Besluit inrichting landelijk gebied’, in: JBN 2009/66. &#13;
113. De onduidelijkheden betroffen met name de exacte inhoud van de begrippen samenvoegen, massa, verkavelen, ver­delen en onroerende zaken, aldus de Nota van Toelichting bij het Besluit (Stb. 397, p. 4). Zie onderdeel 1 voor een nadere verduidelijking van deze begrippen. &#13;
114. J.W.A. Rheinfeld, ‘Kavelruil anno 2010: de stand van zaken’, in: Agr.r. 2010/9. &#13;
115. Zie ook art. 107 WILG. &#13;
116. In de praktijk wordt de fiscale vrijstelling ook wel ‘de hoofdprijs’ genoemd. De gedeeltelijke of gehele vergoe­ding van de notaris- en kadasterkosten is dan ‘de troost­prijs’. &#13;
117. Dit in tegenstelling tot de vrijstelling voor de verkrijging van cultuurgrond in art. 15 lid 1 sub q WBR en de verkrij­ging van natuurgrond in art. 15 lid 1 sub s WBR. Voor deze verkrijgingen geldt o.a. een volgtermijn van 10 jaar. &#13;
118. Zie ook J.K. Moltmaker, Belastingen van rechtsverkeer, Kluwer: Deventer 2001, p. 12. &#13;
119. Resolutie van 16 december 1971, nr. B71/23 037, RBR-6. &#13;
120. En uiteraard ook voor de overige in de Liw geregelde vormen van landinrichting (herinrichting, ruilverkaveling en aanpassingsinrichting). &#13;
121. In de literatuur werd overigens ook het standpunt ver­kondigd dat ook niet-goedgekeurde kavelruilen voor de vrijstelling van overdrachtsbelasting in aanmerking konden komen. Zie o.a. J.A.G. Jansen, ‘Agrarisch Recht (deel 1)’, in: De Notarisklerk 2003/1424. Dit was echter niet de heersende leer. &#13;
122. Zie D.W. Bruil en A. Verduijn, ‘Herverkaveling en ka­velruil: katalysatoren voor de inrichting van het landelijk gebied’, in: Tijdschrift voor Omgevingsrecht 2008, nr. 2. &#13;
123. Ministerie van Financiën 12 -11-2004, CPP2004/1679M. &#13;
124. Zie voor een uitvoerige bespreking B.F. Preller, ‘Kavelruil en de vrijstelling van overdrachtsbelasting’, in: LTB janu­ari 2005, nr. 1. &#13;
125. O.a. Rb Breda 8 oktober 2008, nr. 07/1049, Rb Arnhem 22 december 2009, nr. 08/1433 en Rb Leeuwarden 28 januari 2010, LJN BL9962. Aangezien deze procedures allen zien op Liw-kavelruilen, zie ik in het kader van deze bijdrage af van een uitgebreide bespreking van deze jurisprudentie. &#13;
126. Kamerstukken II 2005/06, 30 509, nr. 21 &#13;
127. Aldus B.F. Preller, ‘De Wet inrichting landelijk gebied en kavelruil’, in: JBN 2007/10. Zie tevens B.F. Preller, ‘Kavelruil en de vrijstelling van overdrachtsbelasting’, in: FBN 2005/10. &#13;
128. Op 26 mei 1929 (NJ 1926/723) door de Hoge Raad geïn­troduceerd. &#13;
129. Ontleend aan R.E.C.M. Niessen, ‘Fraus Legis in de 21e eeuw’, in: NTFR Beschouwingen, 2011-6. &#13;
130. R.L.H. IJzerman, ‘Over fraus legis, herkwalificatie en het motiefvereiste’, in: S. van Weeghel en Ch.J. Langereis (red.), De grote lijn (Van Brunschot-bundel), Deventer: Kluwer 2006, p. 75-76. &#13;
131. M.T.E. Robben, Overdrachtsbelasting en onroerende zaak­lichamen, Deventer: Kluwer 2006, p. 338-339. &#13;
132. Zie Rechtbank Arnhem 24 maart 2011, AWB 09/3590, LJN BP8954, Hof Arnhem 15 november 2011, AWB 11/00307, LJN BU5781) en B.M.E.M. Schols, Boedelmenging voor één dag, in: WPNR 2012, 6913. Rechtbank en Hof zijn vervolgens door de Hoge Raad ‘teruggefloten’, zie HR 15 maart 2013, AWB 11/05609, LJN BY0548. &#13;
133. Zo blijkt uit Rechtbank Arnhem 22 november 2011, AWB 11/849, LJN BU7412. &#13;
134. Hof Amsterdam 17 januari 2013, AWB 11/00964, LJN BZ3675, V-N Vandaag 2012/658. &#13;
135. Op grond van art. 41 lid 2 Invorderingswet 1990. &#13;
136. Hoge Raad 1 februari 2013, AWB 12/02030, LJN BY1262. Zie tevens V-N 2012/7.26.6 en NTFR 2012/312. &#13;
137. Overigens is er tot op heden nog geen rechtspraak beschik­baar over WILG-kavelruilen. Alle reeds gepubliceerde rechtspraak heeft betrekking op kavelruilen onder het Liw-regiem. &#13;
138. Rechtbank Arnhem 12 april 2011, AWB 10/1657, LJN BQ0904. &#13;
139. Hof Arnhem 13 maart 2012, AWB 11/00406, LJN BV9732. &#13;
140. Art. 17 Liw. &#13;
</legacyfootnotes><footnotes><footnote/></footnotes><auteurs>mr. J.W.A. Rheinfeld&#13;
</auteurs><published>2013-07-01 00:00:00</published><modified>2013-07-01 00:00:00</modified><editiondate>2013-07-01</editiondate><htmlpath>https://denhollander.info/artikel/10627</htmlpath></article>
</articles></edition>