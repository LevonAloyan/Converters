<edition><articles><article><jaar>1991</jaar><naam>Tijdschrift voor Agrarisch Recht</naam><uitgave>2</uitgave><aflevering>2</aflevering><searchword>TvAR 2/1991</searchword><id>6191</id><udhid>UDH:TvAR/6191</udhid><titel>Het voorstel voor een EG-verordening inzake het kwekersrecht</titel><searchwords><searchword>TvAR 2/1991</searchword><searchword>UDH:TvAR/6191</searchword></searchwords><attachments><attachment><name>1991_nr 2_Artikel_Kooij.pdf</name><extention>pdf</extention><url>https://denhollander.info/download/5985/ci</url></attachment></attachments><inleiding>INLEIDING&#13;
Als het aan 'Brussel' en 'Genève' ligt, wordt 1991 een belangrijk jaar voor het&#13;
kwekersrecht. Het door de Europese Commissie in het najaar van 1988 ingediende&#13;
voorstel voor een Richtlijn met betrekking tot de wettelijke bescherming van biotechnologische&#13;
uitvindingen zal wellicht dit jaar door de Raad van Ministers worden&#13;
goedgekeurd, alhoewel de aanvankelijke planning verwerking in de nationale wetgevingen&#13;
vóór 31 december 1990 was.1 Verder staat er in maart weer een UPOV-conferentie&#13;
op het programma, die zal moeten leiden tot ingrijpende wijzigingen van het&#13;
Internationaal Verdrag tot bescherming van kweekprodukten, 30 jaar na de totstandkoming&#13;
ervan (hierna: UPOV-Verdrag, naar de overkoepelende organisatie met&#13;
de naam Union pour la protection des obtentions végétales).2 En in de derde plaats is&#13;
er het Voorstel voor een verordening (EEG) van de Raad inzake het communautaire&#13;
kwekersrecht3, dat voor een deel, althans op papier, reeds op 1 april a.s. in werking&#13;
zal treden (zie daaromtrent echter ook het slot van deze bijdrage).&#13;
Het is vooral dit laatste voorstel, dat in het onderstaande zal worden besproken.&#13;
Daarbij zullen eerst enkele hoofdlijnen van de toekomstige verordening worden&#13;
weergegeven, waarna meer in detail op een aantal onderdelen van het ontwerp de&#13;
aandacht wordt gevestigd. Vervolgens komen de meest in het oog springende&#13;
verschillen tussen het EG-voorstel en het (voorlopig) laatste UPO V-document aan de&#13;
orde. Afgesloten wordt met conclusie en slotopmerkingen.</inleiding><content>HOOFDLIJNEN VAN DE TOEKOMSTIGE VERORDENING&#13;
Voorgeschiedenis&#13;
In het begin van de jaren tachtig zagen de eerste beschouwingen over een communautair&#13;
kwekersrecht het licht. De Europese Commissie richtte zich in 1982 in een toen nog slechts vijf pagina's tellend document tot de regeringen van de lidstaten van de&#13;
EG en tot het bedrijfsleven dat bij het kweken van rassen en bij de produktie, de afzet&#13;
en het verbruik van teeltmateriaal betrokken is, met de vraag of er belangstelling&#13;
bestond voor de in dit document uiteengezette denkbeelden betreffende een toekomstig&#13;
EG-kwekersrecht.4 Deze denkbeelden waren blijkens de tekst van het document&#13;
ontwikkeld door een drietal, voor de onderscheiden aspecten van het kwekersrecht&#13;
bevoegde, diensten van de Commissie, t.w. de Directoraten-Generaal III (Interne&#13;
Markt en Industrie), IV (Concurrentie) en VI (Landbouw).5&#13;
Onder verwijzing naar art. 39, lid 1, onder a) van het EEG-Verdrag ('1. Het&#13;
gemeenschappelijk landbouwbeleid heeft ten doel: a. de produktiviteit van de&#13;
landbouw te doen toenemen door de technische vooruitgang te bevorderen (...).')&#13;
verklaarde de Commissie, dat zij zich enerzijds inzet voor het behoud van het&#13;
bestaande plantaardige genetische materiaal en voor een zo ruim mogelijke verbreiding&#13;
van bestaande rassen, en anderzijds wil bijdragen tot een aanhoudende verbetering&#13;
van de teelt. Daartoe steunt zij de uitbouw van het kwekersrecht in overleg met&#13;
UPOV en in nauwe samenwerking met de landen die daarin belangstellen.6&#13;
Dergelijk overleg vond in de daarop volgende jaren met toenemende intensiviteit&#13;
plaats7 en resulteerde uiteindelijk in het officiële voorstel, dat door de Commissie op&#13;
6 september 1990 werd ingediend. Of dit overleg ook in de laatste fase vóór de datum&#13;
van indiening in voldoende mate heeft plaatsgevonden, is overigens de vraag. Ik kom&#13;
hierop nog terug bij de bespreking van de verschillen tussen het EG-voorstel en het&#13;
meest recente UPOV-ontwerp.&#13;
Considerans van het voorstel&#13;
Uit de considerans blijkt, dat de Commissie zich ten aanzien van de wettelijke basis&#13;
van de verordening beroept op art. 43 van het EEG-Verdrag, dat de Raad, op voorstel&#13;
van de Commissie en na raadpleging van de Vergadering (het Europese Parlement),&#13;
de bevoegdheid geeft om in het kader van het gemeenschappelijk landbouwbeleid&#13;
o.m. verordeningen vast te stellen.&#13;
Dat de Commissie mede het oog heeft op het reeds genoemde art. 39, blijkt uit haar&#13;
overweging, dat het bij voortduring kweken van verbeterde planterassen een essentiële&#13;
voorwaarde is voor een grotere produktiviteit van de landbouw. Maatregelen om&#13;
deze activiteit te bevorderen, moeten worden gestimuleerd. De instelling van een&#13;
communautair kwekersrecht is daartoe een belangrijk instrument.&#13;
De regeling inzake het communautaire kwekersrecht moet, aldus nog steeds de&#13;
considerans, voorzien in een aanpassing van de huidige situatie, waarbij alleen een&#13;
nationaal kwekersrecht geldt, aan communautaire voorschriften. Zij dient er met&#13;
name toe te leiden, dat kwekers aan de hand van een enkel besluit onmiddellijk en op&#13;
uniforme wijze bescherming kunnen verwerven in de gehele Gemeenschap. De toepassing van de nieuwe regeling wordt daarom toevertrouwd aan een centrale&#13;
instelling, het 'Communautair Bureau voor kwekersrechten'.&#13;
Daarnaast moet in de regeling ook rekening worden gehouden met de ontwikkelingen&#13;
op het gebied van de kweektechniek, met inbegrip van de biotechnologie. Dit&#13;
brengt met zich mede, dat aan alle kwekers een betere bescherming geboden moet&#13;
worden dan op dit moment het geval is, teneinde het kweken en ontwikkelen van&#13;
nieuwe rassen te stimuleren. Anderzijds mag de toegankelijkheid van de beschermde&#13;
rassen niet op onverantwoorde wijze worden belemmerd.&#13;
Een en ander heeft de Commissie ertoe gebracht een verordening te ontwerpen, die&#13;
op een aantal punten weliswaar nieuwigheden bevat, maar overigens zoveel mogelijk&#13;
aansluiting probeert te zoeken bij reeds lang bestaande, internationaal erkende&#13;
kwekersrechtelijke regels. In het bijzonder vermeldt de considerans het UPOVVerdrag&#13;
en het Europees Octrooiverdrag. De inleidende beschouwingen worden&#13;
afgesloten met de overweging, dat de verordening onderworpen zal zijn aan de&#13;
wijzigingen die nodig zouden blijken als gevolg van de verdere ontwikkeling van de&#13;
zojuist genoemde regelingen of van de onderhandelingen in de GATT betreffende de&#13;
intellectuele eigendomsrechten inzake de handel.&#13;
Globale opzet van het voorstel&#13;
Het voorstel bestaat uit acht delen, waarvan er drie in hoofdstukken zijn onderverdeeld.&#13;
Samen bevatten zij 113 artikelen.&#13;
In deel I (art. 1-4) treffen we enkele algemene bepalingen aan. Art. 2 stelt de uniforme&#13;
gelding van het communautaire kwekersrecht voorop en bepaalt, dat dit recht&#13;
slechts voor het gehele grondgebied van de Gemeenschap ineens kan worden&#13;
verleend, overgedragen of beëindigd. Ingevolge art. 3 laat de verordening het recht&#13;
van de lidstaten om nationale kwekersrechten te verlenen onverlet, voor zover dit niet&#13;
op grond van art. 89, lid 1 (waarover straks meer) is uitgesloten.&#13;
Deel II (art. 5-28) bevat het materiële recht. Achtereenvolgens komen aan de orde:&#13;
het object van de bescherming (het ras); de bekende vereisten voor bescherming&#13;
(onderscheidbaarheid, homogeniteit, bestendigheid, nieuwheid, rasbenaming); de&#13;
vraag, wie aanspraak op verlening van een communautair kwekersrecht heeft/&#13;
hebben; de inhoud en de beperkingen van het uitsluitend recht; het gebruik van de&#13;
rasbenaming; bepalingen aangaande de duur en de nietig- en vervallenverklaring van&#13;
het recht en betreffende het communautaire kwekersrecht als vermogensbestanddeel.&#13;
Enigszins verrassend rangschikt de Commissie onder deze laatste noemer ook de&#13;
zogenaamde gedwongen exploitatierechten (art. 28), de verplichte licenties met&#13;
andere woorden, die door onze eigen wetgever bij de 'rechten en verplichtingen van&#13;
de houder van een kwekersrecht' zijn ondergebracht (art. 42 e.v. Zaaizaad- en&#13;
Plantgoedwet, hierna: ZPW).&#13;
Deel III (art. 29-47) is gereserveerd voor het Communautair Bureau voor kwekersrechten.&#13;
Art. 29 vermeldt, dat het Bureau een orgaan van de Gemeenschap is en&#13;
rechtspersoonlijkheid heeft, maar geeft nog niet aan, waar het Bureau zijn zetel zal&#13;
hebben. De leiding van het Bureau berust bij een door de Commissie gekozen&#13;
voorzitter, die op zijn beurt onderworpen is aan het toezicht van een Raad van Bestuur, bestaande uit vertegenwoordigers van de lidstaten en de Commissie (art. 35,&#13;
36,38,39). Bij het Bureau zullen een of meer Kamers van Beroep worden opgericht,&#13;
die bevoegd zijn te beslissen over het beroep tegen een groot aantal beslissingen van&#13;
het Bureau (art. 44 jo. 66).&#13;
In deel IV (art. 48-88) wordt uitvoerig ingegaan op de procedure voor het Bureau.&#13;
Het bevat regels over: de aanvraag; het (formeel, materieel en technisch) onderzoek;&#13;
de beslissing tot al dan niet verlening van een communautair kwekersrecht, waarbij&#13;
tevens ruim aandacht wordt besteed aan de door het Bureau vast te stellen rasbenaming&#13;
(art. 62); de instandhouding van het recht, m.n. de technische controle of&#13;
beschermde rassen in ongewijzigde vorm blijven bestaan; de beroepsmogelijkheden,&#13;
waarbij art. 72 bepaalt dat tegen beslissingen van een Kamer van Beroep cassatieberoep&#13;
kan worden ingesteld (met schorsende werking) bij het Hof van Justitie van de&#13;
EG; 'overige' procedurevoorschriften, waaronder het ambtshalve onderzoek, de&#13;
mondelinge behandeling, het horen van getuigen en deskundigen en (in art. 78) het&#13;
uit het octrooirecht bekende 'herstel in de vorige toestand' (vgl. art. 17A Rijksoctrooiwet,&#13;
hierna: ROW); de te betalen rechten en de kostenverdeling; en ten slotte het&#13;
register van communautaire kwekersrechten en de voorlichting van het publiek.&#13;
Deel V vermeldt enkele gevolgen voor andere voorschriften, verspreid over twee&#13;
artikelen. Art. 89 handhaaft het zogenaamde verbod van dubbele bescherming (vgl.&#13;
ook art. 2, lid 1 UPOV-Verdrag), ondanks de sterk toegenomen druk van de octrooilobby,&#13;
vooral onder invloed van recente (bio)technologische ontwikkelingen, dit&#13;
verbod te schrappen. De regel houdt in, dat voor een ras waarvoor een communautair&#13;
kwekersrecht is verleend, geen octrooi of nationaal kwekersrecht mag worden&#13;
verleend: gedurende dezelfde periode is dus voor één en hetzelfde ras slechts één&#13;
vorm van bescherming toegestaan. Vóór de verlening van het communautaire&#13;
kwekersrecht verleende andere rechten kunnen tijdens de geldigheidsduur van het&#13;
eerstgenoemde recht niet geldend gemaakt worden. Art. 90 stelt de hogere rangorde&#13;
van de verordening, wellicht ten overvloede, buiten twijfel door te bepalen, dat indien&#13;
in een nationale regeling beperkingen zijn gesteld aan de uitoefening van de aan&#13;
communautaire kwekersrechten verbonden rechten, die beperkingen slechts gelden&#13;
voor zover in de verordening uitdrukkelijk daarnaar wordt verwezen.&#13;
In deel VI (art. 91-103) komen de civielrechtelijke vorderingen, inbreuk en rechterlijke&#13;
bevoegdheid ter sprake. In navolging van art. 7, lid 3 UPOV-Verdrag, maar&#13;
anders dan de ZPW, geeft art. 92 de houder van het kwekersrecht de bevoegdheid een&#13;
passende vergoeding te eisen van een ieder, die in de periode tussen de bekendmaking&#13;
van de aanvraag en de verlening van het recht een handeling verricht die hem na die&#13;
tijd uit hoofde van het communautaire kwekersrecht verboden zou zijn (zie bijv. ook&#13;
art. 43A en 44 ROW). Ten aanzien van de rechterlijke bevoegdheid refereren de art.&#13;
97 en 98 hoofdzakelijk aan het Verdrag betreffende de rechterlijke bevoegdheid en&#13;
de tenuitvoerlegging van beslissingen in burgerlijke en handelszaken (Verdrag van&#13;
Lugano d.d. 16 september 1988). Blijkens art. 103 moeten de lidstaten ervoor zorgen,&#13;
dat ter zake van de bestraffing van inbreuken op communautaire kwekersrechten&#13;
uiterlijk op 1 juli 1992 dezelfde voorschriften worden toegepast als ter zake van&#13;
bestraffing van inbreuken op overeenkomstige nationale industriële eigendomsrechten&#13;
van toepassing zijn. Deel VII (art. 104-110) behandelt de onderwerpen begroting, financiële controle&#13;
en communautaire uitvoeringsvoorschriften. In het reglement inzake te betalen rechten&#13;
wordt bepaald uit hoofde van welke ambtsverrichtingen rechten worden geheven&#13;
en hoe hoog deze rechten zijn. Het bedrag van de rechten wordt zodanig vastgesteld,&#13;
dat het Bureau tot op zekere hoogte self-supporting zal zijn (art. 108). De wijze van&#13;
toepassing van de verordening wordt nader bepaald in een uitvoeringsreglement (art.&#13;
109).&#13;
Ten slotte deel VIII, waarin opgenomen de overgangs- en slotbepalingen. Het zijn&#13;
er drie. Art. 111 vertoont overeenkomst met art. 38 UPOV-Verdrag en behelst een&#13;
afwijking van het (in deel II gedefinieerde) nieuwheidsvereiste: een ras is óók nieuw,&#13;
als individuen daarvan binnen het grondgebied van de EEG voor commerciële&#13;
doeleinden aan anderen zijn afgegeven binnen vier jaar, of, voor rassen van wijnstokken&#13;
en bomen, binnen zes jaar, vóór de inwerkingtreding van de verordening, mits de&#13;
aanvraag uiterlijk één jaar na die datum wordt ingediend. Mutatis mutandis kan de&#13;
aanvrager zich ook op het recht van voorrang beroepen, indien hij eerder in een van&#13;
de lidstaten een (nationale) aanvraag heeft ingediend. Volgens art. 112 wordt het&#13;
Bureau opgericht op een zodanig tijdstip dat het vanaf 1 juli 1992 zijn taken uit hoofde&#13;
van de verordening volledig kan vervullen. Art. 113 ten slotte bepaalt, dat de&#13;
verordening in werking treedt op 1 april 1991, met dien verstande dat de art. 1, 2, 3,&#13;
5 tot en met 28 en 48 tot en met 102 (derhalve in hoofdzaak de delen I, II, IV, V en&#13;
VI) van toepassing zijn met ingang van 1 juli 1992. De verordening is verbindend in&#13;
al haar onderdelen en rechtstreeks toepasselijk in elke lidstaat.&#13;
ENKELE ONDERDELEN NADER BESCHOUWD&#13;
Object van bescherming&#13;
Over het voorwerp, dat voor verlening van een communautair kwekersrecht in&#13;
aanmerking komt, zegt art. 5 van het voorstel het volgende:&#13;
1. Rassen van alle botanische taxa en hybriden daarvan kunnen het object van een&#13;
communautair kwekersrecht vormen.&#13;
2. In deze verordening wordt onder 'ras' verstaan een groep van planten of van&#13;
plantedelen, voor zover zij bestaan uit meer dan een cel of cellijn en voor het kweken&#13;
van planten kunnen worden gebruikt, beide hierna 'individuen' te noemen, op&#13;
voorwaarde dat&#13;
a) zij op grond van de uitingsvormen van de eigenschappen van de individuen van de&#13;
groep of op grond van een bepaalde verdeling van de uitingsvormen bij de individuen&#13;
van de groep als een eenheid kan worden aangemerkt;&#13;
b)de uitingsvormen van de eigenschappen van de individuen van de groep erfelijk&#13;
zijn of reproduceerbaar zijn bij herhaaldelijk gebruik van individuen van de componenten&#13;
van de groep;&#13;
c) waarbij de combinatie van de uitingsvormen van de eigenschappen niet kenmerkend&#13;
is voor alle individuen van een botanisch taxon. In de gevallen waarin het commerciële gebruik van een ras niet inhoudt dat volledige&#13;
planten worden gekweekt, wordt onder 'planten' als bedoeld in bovenstaande&#13;
definitie verstaan, die delen van planten die moeten worden gekweekt om het ras te&#13;
gebruiken.&#13;
In de considerans, die aan het voorstel voor de verordening voorafgaat, wordt&#13;
overwogen, dat het voor een behoorlijke werking van de regeling belangrijk is te&#13;
voorzien in een definitie van het begrip ras. Onder 'ras' moet worden verstaan een&#13;
eenheid, in de betekenis die daaraan traditioneel en gewoonlijk wordt gegeven door&#13;
kwekers, gebruikers en aanverwante instellingen. Die eenheid moet derhalve ruimer&#13;
zijn dan die, welke voldoet aan de voorwaarden voor verlening van kwekersrecht.&#13;
Deze definitie is overigens, aldus de considerans, niet bedoeld om de definities te&#13;
wijzigen die eventueel zijn vastgesteld met betrekking tot andere industriële eigendomsrechten,&#13;
met name het octrooirecht, of om wetgeving inzake de bescherming&#13;
van planten en plantmateriaal te doorkruisen. De opstellers van het voorstel achten&#13;
het echter zeer wenselijk, dat voor beide gebieden een gemeenschappelijke definitie&#13;
geldt en dat pogingen in internationaal verband om een gemeenschappelijke definitie&#13;
vast te stellen moeten worden gesteund.&#13;
Gezien deze 'toelichting' kan men zich afvragen, wat de (meer)waarde is van de&#13;
uitvoerige definitie van 'ras' in art. 5, niet alleen omdat men kennelijk geen wijziging&#13;
van de bestaande situatie wenst8, maar ook omdat op nader overleg ter verkrijging van&#13;
een 'gemeenschappelijke definitie' wordt aangedrongen. De definitie is m.i. trouwens&#13;
moeilijk leesbaar (alleen al doordat er een andere definitie, van 'individuen',&#13;
wordt ingevlochten), deels grammaticaal gebrekkig (het slot van de aanhef van lid 2,&#13;
'op voorwaarde dat', sluit niet aan op het begin van letter c), 'waarbij') en deels&#13;
overbodig (bijv. bij letter a) de vermelding van de omstandigheden, op grond waarvan&#13;
een ras als een eenheid kan worden aangemerkt).&#13;
Verder is m.i. het bij letter b) gestelde een element van de bestendigheid, dat niet&#13;
thuishoort in een rasomschrijving, die immers ruim moet zijn (zie de considerans).&#13;
En wat betreft het bij letter c) bepaalde: op zichzelf kan het geen kwaad het ras van&#13;
botanische taxa te onderscheiden, maar i.c. lijkt deze passage naast het reeds&#13;
vermelde element van de 'eenheid' gemist te kunnen worden. De invulling van zo'n&#13;
'eenheid' kan door de land- en tuinbouwkundige praktijk, en in laatste instantie&#13;
eventueel door de rechter, geschieden.&#13;
Daarnaast is onduidelijk, wat de zin is van de laatste alinea, nu gezien de aanhef van&#13;
lid 2 het rasbegrip niet alleen planten, maar ook reeds delen van planten omvat. De&#13;
in diezelfde aanhef voorkomende zinsnede 'voor zover zij bestaan uit meer dan een&#13;
cel of cellijn' vormt wellicht een bruikbaar element om tot de bovenbedoelde&#13;
gemeenschappelijke definitie te komen. De term 'kweken' kan beter worden vervangen&#13;
door 'voortbrengen': kweken kan in het spraakgebruik zowel telen als veredelen&#13;
betekenen. Beschermingsvoorwaarden&#13;
De materiële vereisten onderscheidbaarheid, homogeniteit, bestendigheid en nieuwheid&#13;
komen in het voorstel aan bod in de art. 7-10. Ik vermeld thans de resp. teksten&#13;
en plaats er enkele kanttekeningen bij. Art. 7 luidt als volgt:&#13;
1. Een ras wordt als onderscheidbaar aangemerkt, indien de individuen van dat ras&#13;
zich als geheel of volgens een bepaalde verdeling door de uitingsvorm van ten minste&#13;
één belangrijke eigenschap duidelijk onderscheiden van de individuen van elk ander&#13;
ras waarvan het bestaan op de overeenkomstig artikel 50 vastgestelde datum van&#13;
aanvraag algemeen bekend is.&#13;
2. Het bestaan van een ander ras wordt met name als algemeen bekend beschouwd,&#13;
indien op de overeenkomstig artikel 50 vastgestelde datum van aanvraag&#13;
a)het ras reeds op een officiële rassenlijst is geplaatst,&#13;
b)voor dat ras reeds een aanvraag tot plaatsing op een officiële rassenlijst is&#13;
ingediend, mits die aanvraag ondertussen was ingewilligd, of&#13;
c) met individuen van dat ras publiekelijk reeds een of meer van de in artikel 13, lid&#13;
2, genoemde handelingen zijn verricht voor commerciële doeleinden.&#13;
Verhelderend is de (ook in art. 8-10 aangebrachte) scheiding tussen het ras enerzijds&#13;
en de ertoe behorende planten anderzijds. Ingevolge art. 5, lid 2 omvat 'individuen'&#13;
ook delen van planten, dus bijv. snijbloemen, bollen, stekjes, bladeren, mits zij voor&#13;
het kweken van gehele planten kunnen worden gebruikt.&#13;
De datum van aanvraag is volgens art. 50 de dag, waarop de aanvraag bij de&#13;
bevoegde dienst inkomt, mits de aanvrager aan de hand van de aanvraag kan worden&#13;
geïdentificeerd en de technische beschrijving van het ras erbij is gevoegd.&#13;
In de considerans wordt opgemerkt, dat de belangrijke eigenschappen niet noodzakelijkerwijze&#13;
verband moeten houden met het economisch belang ervan. Ook een&#13;
uitsluitend voor de identificatie te gebruiken eigenschap kan derhalve 'belangrijk'&#13;
zijn. Dit is in overeenstemming met de heersende leer in binnen- en buitenland.9&#13;
De laatste zinsnede van art. 7, lid 2, onder b), 'mits die aanvraag ondertussen was&#13;
ingewilligd', komt als zodanig niet voor in het huidige UPOV-Verdrag, al deed reeds&#13;
de 'Model law' van UPOV een suggestie in die richting.10 De geciteerde toevoeging&#13;
is echter goed te verdedigen, omdat alsdan een aangemeld, maar afgewezen ras (bijv.&#13;
wegens onvoldoende homogeniteit) geen 'algemeen bekend ander ras' vormt: de&#13;
kweker van een later aangemeld, wèl homogeen, ras kan hiervan derhalve profiteren.&#13;
Het woord 'publiekelijk' in lid 2, onder c) brengt terecht met zich mee, dat niet elke&#13;
handeling met individuen van een ras de algemene bekendheid van dat ras impliceert.&#13;
Hier te lande heeft de Hoge Raad zich al eens op hetzelfde standpunt gesteld, door -&#13;
ten aanzien van art. 29, lid 1, onder a) ZPW - te overwegen, dat moest worden&#13;
nagegaan, of het 'andere ras' aldus in het verkeer was gebracht, dat het daardoor algemeen bekend was geworden." Zolang het 'andere ras' niet algemeen bekend is,&#13;
is het ras waarvoor bescherming wordt aangevraagd in zoverre onderscheidbaar.&#13;
De homogeniteit komt in art. 8 aan de orde:&#13;
Een ras wordt als homogeen aangemerkt, indien de individuen van dat ras als geheel&#13;
of volgens een bepaalde verdeling, afgezien van een gering aantal afwijkingen met&#13;
inachtneming van de bijzonderheden die aan de wijze van vermeerdering van het ras&#13;
eigen zijn, in voldoende mate met elkaar overeenkomen in de uitingsvorm van elke&#13;
belangrijke eigenschap.&#13;
De verwijzing (ook in art. 9) naar belangrijke eigenschappen geeft terecht aan, dat bij&#13;
het onderzoek naar de onderscheidbaarheid, homogeniteit èn bestendigheid (kortom:&#13;
de zelfstandigheid) van het ras steeds dezelfde karaktertrekken in de beoordeling&#13;
moeten worden betrokken. Art. 29, lid 1, onder a), b) en c) ZPW is op dit punt minder&#13;
duidelijk.&#13;
De zinsnede 'afgezien van een gering aantal afwijkingen' komt naast het element&#13;
'in voldoende mate' als overbodig voor en is overigens tamelijk inhoudsloos, omdat&#13;
een en ander toch nader uitgewerkt zal moeten worden, bijv. in richtlijnen naar&#13;
UPO V-model.&#13;
Vervolgens besteedt het voorstel aandacht aan de bestendigheid, in art. 9:&#13;
1. Een ras wordt als bestendig aangemerkt, indien de individuen van dat ras als geheel&#13;
of volgens een bepaalde verdeling na elke vermeerdering of elke vermeerderingscy&#13;
clus voor elke belangrijke eigenschap aan de voor het ras kenmerkende uitingsvorm&#13;
blijven beantwoorden.&#13;
2. Voor het verlenen van een communautair kwekersrecht wordt ervan uitgegaan dat&#13;
aan het bepaalde in lid 1 is voldaan, indien het technisch onderzoek overeenkomstig&#13;
de artikelen 54 en 55 geen aanwijzingen heeft opgeleverd dat het ras niet bestendig&#13;
zal zijn.&#13;
De huidige tekst van het UPOV-Verdrag verlangt van de onderzoeksinstantie een&#13;
uitdrukkelijk positief oordeel over de stabiliteit van het ras in de loop van zijn&#13;
achtereenvolgende vermeerderingen. In de praktijk is gebleken, dat dit niet altijd&#13;
mogelijk is binnen de voor het onderzoek beschikbare tijd. In UPOV-verband heeft&#13;
men daarom voorgesteld, in het vervolg van de bestendigheid uit te gaan, tenzij uit&#13;
het onderzoek een aanwijzing voor het tegendeel voortvloeit.12 Art. 9, lid 2 van het&#13;
EG-voorstel volgt dezelfde gedragslijn. Ingevolge art. 55, lid 1 telen de onderzoekbureaus&#13;
het ras of verrichten zij andere vereiste onderzoekingen; op grond van het&#13;
zevende lid duurt dit telen totdat de beslissing over de verlening van het kwekersrecht&#13;
definitief is geworden. Ten slotte de nieuwheidseis, neergelegd in art. 10:&#13;
l.Een ras wordt als nieuw aangemerkt, indien op de overeenkomstig artikel 50&#13;
vastgestelde datum van aanvraag nog geen individuen van dat ras voor commerciële&#13;
doeleinden aan anderen zijn afgegeven of zodanige afgifte niet langer geleden heeft&#13;
plaatsgevonden dan&#13;
a) één jaar, op het grondgebied van de Gemeenschap;&#13;
b) vier jaar, of voor rassen van wijnstokken en bomen zes jaar, buiten het grondgebied&#13;
van de Gemeenschap.&#13;
2. De afgifte van individuen door de aanvrager of zijn rechts voorganger uit hoofde&#13;
van een overeenkomst of een andere rechtsverhouding waarbij aan de aanvrager of&#13;
zijn rechts voorganger het uitsluitende beschikkingsrecht over deze en andere indivi&#13;
duen van het ras toekomt, met name voor geen andere doeleinden dan vermeerdering,&#13;
bewerking of opslag, wordt niet als een afgifte aan anderen in de zin van lid 1&#13;
aangemerkt, voor zover geen verdere afgifte plaatsvindt.&#13;
De afgifte van individuen door een rechtspersoon aan een andere rechtspersoon wordt&#13;
evenmin als een afgifte aan anderen aangemerkt, indien een dezer rechtspersonen deel&#13;
uitmaakt van de andere of beide rechtspersonen deel uitmaken van een zelfde derde&#13;
rechtspersoon, zolang de ontvanger geen verdere afgifte verricht.&#13;
3. Voor de toepassing van lid 1 wordt geen rekening gehouden met een afgifte aan&#13;
anderen die niet vroeger dan een jaar vóór het begin van de in lid 1 genoemde&#13;
tijdsspanne heeft plaatsgevonden en die rechtstreeks of onrechtstreeks haar oorzaak&#13;
vindt in&#13;
a) een klaarblijkelijk misbruik ten nadele van de aanvrager of zijn rechtsvoorganger;&#13;
of&#13;
b)het feit dat de aanvrager of zijn rechtsvoorganger het ras op een officiële of officieel&#13;
erkende tentoonstelling in de zin van het Verdrag inzake internationale tentoonstellingen&#13;
heeft geëxposeerd.&#13;
Anders dan in art. 6, lid 1, onder b) van het UPOV-Verdrag (art. 29, lid 3 ZPW) bevat&#13;
het voorgestelde art. 10 niet de uitdrukkelijke vermelding, dat het afgeven van het&#13;
rasmateriaal met toestemming van de aanvrager (of diens rechtverkrijgende) moet&#13;
zijn geschied, wil van een nieuwheidsschadelijke omstandigheid gesproken kunnen&#13;
worden. Slechts indirect kan men iets dergelijks uit het derde lid afleiden. Of echter&#13;
het aldaar, onder a) vermelde 'klaarblijkelijk misbruik' onder alle omstandigheden&#13;
valt aan te tonen, is m.i. nog maar de vraag. De kweker verdient op dit punt een&#13;
duidelijke bescherming, en de thans geldende regelingen zijn daartoe wellicht meer&#13;
geëigend.&#13;
De (soms wel, soms niet nieuwheidsschadelijke) commerciële handelingen worden&#13;
in lid 1, onder a) gekoppeld aan het grondgebied van de gehele Gemeenschap. De&#13;
aldaar aan de kweker toegestane 'period of grace' komt ook in het UPOV-Verdrag&#13;
(art. 6, lid 1, onder b) en onder i)), maar (nog) niet in de ZPW voor, zij het dat de&#13;
bedoelde handelingen zich volgens de verdragstekst op het grondgebied van één&#13;
bepaalde UPO V-lidstaat moeten hebben voorgedaan. De 'period of grace'-regel is in&#13;
het EG-voorstel derhalve in zoverre veel liberaler. Dit is echter logisch te verklaren, daar het UPOV-stelsel uitgaat van verlening van kwekersrecht per land afzonderlijk&#13;
en het EG-stelsel van verlening van kwekersrecht voor de Gemeenschap als geheel.&#13;
Ingezetenen van toekomstige nieuwe lidstaten van de EG zullen er overigens dikwijls&#13;
niet van kunnen profiteren en op de onder b) geformuleerde regel zijn aangewezen.&#13;
Overigens biedt art. 111 van het voorstel in een aantal gevallen een ontsnappingsmogelijkheid;&#13;
deze bepaling kwam hiervóór al aan de orde, bij de bespreking van deel&#13;
VIII.&#13;
Het in lid 1, aanhef vermelde 'afgeven' is enerzijds ruim: het omvat niet alleen het&#13;
op welke wijze ook verhandelen, maar ook het kosteloos afstaan of ruilen. Anderzijds&#13;
is, in vergelijking met art. 29, lid 3 jo. art. 2 ZPW, sprake van een minder strenge&#13;
nieuwheidseis: naar huidig Nederlands recht is reeds het enkele te koop aanbieden&#13;
(dus zonder afgifte) van rasmateriaal nieuwheidsschadelijk.13&#13;
In het tweede lid, eerste alinea, worden enkele voorbeelden ('met name') gegeven&#13;
van situaties, waarin rasmateriaal aan derden wordt verstrekt, zonder dat dit nieuwheidsschadelijk&#13;
is. Het zou aanbeveling verdienen ook de (botanisch-technische)&#13;
beproeving hier met zoveel woorden te noemen. Weliswaar spreekt lid 1 over het&#13;
afgeven voor commerciële doeleinden, maar met een beetje kwade wil valt te verdedigen,&#13;
dat ook beproeving in zekere zin geschiedt met het oog op de toekomstige&#13;
commerciële mogelijkheden van het ras.&#13;
In een derde alinea van lid 2 zou kunnen worden bepaald, dat de afgifte van&#13;
rasmateriaal, uitsluitend in combinatie met de overdracht van alle rechten met&#13;
betrekking tot dat ras (inclusief het recht een kwekersrecht-aanvrage in te dienen), en&#13;
eventueel gekoppeld aan de overdracht van de onderneming, de nieuwheid niet&#13;
schaadt. UPOV stelt zich op hetzelfde standpunt evenals hier te lande de Raad voor&#13;
het Kwekersrecht.14&#13;
In het derde lid worden nog twee andere omstandigheden genoemd, die niet&#13;
schadelijk zijn voor de nieuwheid. Men herkent hierin de gevallen, genoemd in art.&#13;
2, lid 5 ROW, met dien verstande dat de desbetreffende periode aldaar zes maanden&#13;
bedraagt en in het EG-ontwerp eenjaar. De aanhef van lid 3 spreekt over 'niet vroeger&#13;
dan eenjaar vóór het begin van de in lid 1 genoemde tijdsspanne'. Bedoeld zal wel&#13;
zijn: elke in lid 1 genoemde tijdsspanne. Bedenkelijker is, dat men deze passage zó&#13;
kan lezen, dat afgifte van rasmateriaal tijdens de in lid 1 genoemde perioden wèl&#13;
schadelijk is voor de nieuwheid. Dit behoeft derhalve verduidelijking. Ten slotte is&#13;
m.i. ook het bij letter a) gestelde voor verbetering vatbaar. 'Misbruik ten nadele van&#13;
de aanvrager' lijkt een pleonasme; misbruik ten opzichte van de aanvrager is beter.&#13;
Of hebben de opstellers het oog op een situatie, waarin op zichzelf sprake is geweest&#13;
van misbruik, maar een en ander uiteindelijk niet ten nadele van de aanvrager is&#13;
uitgevallen (vgl. art. 1681 BW: handelingen die onbevoegd voor rekening van de&#13;
maatschap zijn verricht, maar uiteindelijk ten voordele van de maatschap gestrekt&#13;
hebben)? Inhoud van de bescherming&#13;
Art. 13 van het EG-voorstel omschrijft de rechten van de houder van een communautair&#13;
kwekersrecht. De leden 1-3 luiden als volgt15:&#13;
1. Een communautair kwekersrecht heeft als rechtsgevolg dat de houder of houders&#13;
ervan, hierna 'de houder' genoemd, uitsluitend bevoegd is, respectievelijk zijn, om&#13;
met betrekking tot het ras de in lid 2 genoemde handelingen te verrichten.&#13;
2. Onverminderd het bepaalde in de artikelen 14 en 15, is het elke andere persoon&#13;
verboden om, zonder toestemming van de houder, het ras te vermeerderen of&#13;
individuen, andere plantedelen of oogstmateriaal van het ras dan wel rechtstreeks&#13;
daaruit verkregen produkten, welke individuen, andere delen van planten of oogst&#13;
materiaal en rechtstreeks verkregen produkten, hierna alle 'materiaal' genoemd&#13;
[worden (?)], aan te bieden, aan anderen af te geven, te gebruiken of voor een van deze&#13;
doeleinden in de Gemeenschap in te voeren, uit de Gemeenschap uit te voeren of in&#13;
zijn bezit te hebben.&#13;
3. Wanneer in het in artikel 11, lid 3, bedoelde geval, geen communautair kwekers&#13;
recht is verleend voor het afgeleide ras, is het altijd verboden om, zonder toestem&#13;
ming van de houder van het uitgangsras, ten aanzien van het afgeleide ras handelin&#13;
gen als bedoeld in lid 2 te verrichten.&#13;
Zoals de aandachtige lezer zal opvallen, wordt in leden 1 en 2 een nogal eigenaardige&#13;
constructie toegepast. In lid 1 wordt aangekondigd, dat lid 2 het recht van de kweker&#13;
nader zal omschrijven, waarna lid 2 eigenlijk alleen de positie van anderen dan de&#13;
kweker bespreekt en aldus slechts indirect diens recht weergeeft. Men zal dus bij&#13;
lezing van lid 1 alle nadruk moeten leggen op het woord 'handelingen'.&#13;
Anders dan art. 5, lid 1 UPOV-Verdrag en art. 40, lid 1 ZPW kent de thans&#13;
voorgestelde bepaling in principe geen farmers privilege meer, kort gezegd de uitzondering&#13;
op het recht van de kweker, inhoudende dat derden in eigen bedrijf&#13;
teeltmateriaal van het ras mogen vermeerderen ten behoeve van een volgende oogst.&#13;
De enige uitzondering op dit principe is vastgelegd in art. 13, lid 4 van het EGvoorstel,&#13;
op grond van welke bepaling aan anderen dan de rechthebbende, onder zeer&#13;
strikte voorwaarden, toestemming kan worden verleend voor het verrichten van de&#13;
zojuist bedoelde handelingen.&#13;
Met betrekking tot het tweede lid van art. 13 kan allereerst worden opgemerkt, dat&#13;
de zinsnede 'het ras te vermeerderen' ongelukkig geformuleerd is. Waar in het&#13;
voorstel de term 'ras' wordt gebruikt, is dit een abstractie, t.w. een groep van planten,&#13;
die als een eenheid beschouwd wordt. Op deze plaats wordt daarentegen iets heel&#13;
concreets bedoeld, namelijk vermeerdering van planten of plantedelen, behorende tot&#13;
een bepaald ras. Men zou dit m.i. in de tekst tot uitdrukking moeten brengen.&#13;
Daarnaast zou het het geheel overzichtelijker maken, indien men naast 'ras' ook&#13;
termen als 'individuen' en 'materiaal' in een afzonderlijk artikel zou omschrijven, bijv. in het reeds besproken art. 5, en er vervolgens in de gehele verordening&#13;
consequent mee zou omgaan. In art. 13, lid 2 worden we echter geconfronteerd met&#13;
'individuen', die samen met andere plantaardige materie onder de noemer 'materiaal'&#13;
worden gerangschikt; hetzelfde lid belooft dat een en ander 'hierna' 'materiaal'&#13;
genoemd wordt, maar gebruikt desondanks in de (nog te bespreken) art. 14 en 15&#13;
beide termen 'individuen' en 'materiaal' naast elkaar.&#13;
In het derde lid lijkt het woord 'altijd' overbodig; het aldaar genoemde art. 11,&#13;
lid 3 komt aanstonds ter sprake.&#13;
Beperkingen van het recht van de kweker&#13;
De m.i. belangrijkste beperkingen zijn opgenomen in art. 11, lid 3,14 en 15. Ook over&#13;
deze bepalingen volgen thans, steeds voorafgegaan door de resp. teksten, enkele&#13;
opmerkingen. Art. 11 regelt de aanspraak op verlening van kwekersrecht. Het&#13;
derde lid zegt:&#13;
Indien een ras hoofdzakelijk is afgeleid van individuen van slechts één enkel ander&#13;
ras (uitgangsras), waarvoor overeenkomstig deze verordening een communautair&#13;
kwekersrecht is verleend, komt de in lid 1 bedoelde aanspraak eveneens gezamenlijk&#13;
toe aan de houder van het kwekersrecht voor het uitgangsras en de oorspronkelijke&#13;
kweker of de ontdekker van het afgeleide ras of zijn rechtverkrijgende wanneer&#13;
a)het afgeleide ras het resultaat is van een mutatie, of&#13;
b)het afgeleide ras voor de meeste belangrijke eigenschappen overwegend dezelfde&#13;
uitingsvormen vertoont als het uitgangsras, en geen effect op uit economisch oogpunt&#13;
belangrijke eigenschappen ten opzichte van het uitgangsras is aangetoond.&#13;
Een nogal revolutionaire bepaling. Zij breekt, althans gedeeltelijk (zie aanstonds&#13;
art. 14), met een van de meest fundamentele verschillen tussen kwekersrecht en&#13;
octrooirecht. Terwijl het octrooirecht vanouds het beginsel van de afhankelijkheid&#13;
huldigde (vgl. art. 34, lid 4 ROW: verplichte licentie indien het ene octrooi niet zonder&#13;
gebruikmaking van het andere octrooi kan worden geëxploiteerd), gold in het&#13;
kwekersrecht het onafhankelijkheidsprincipe (art. 40 jo. 41 ZPW), inhoudend dat&#13;
vrijwel zonder beperking gebruik mag worden gemaakt van materiaal van een&#13;
beschermd ras, ter ontwikkeling van andere nieuwe rassen, die vervolgens evenzeer&#13;
voor bescherming in aanmerking komen en zonder inmenging van de kweker van het&#13;
oudere ras kunnen worden geëxploiteerd.&#13;
De reden voor de thans voorgestelde ommezwaai moet worden gezocht in de in&#13;
bepaalde veredelaarskringen reeds lang geuite klacht,16 dat het samenstel van kwekersrechtelijke&#13;
bepalingen parasitair gedrag in de hand werkt. Naast de onafhankelijkheidsregel&#13;
geldt immers, dat het ene ras van het andere te onderscheiden is, indien&#13;
het in één belangrijke eigenschap duidelijk verschilt, waarbij 'belangrijk' ook kan&#13;
betekenen: uitsluitend van belang voor de identificatie. Volgens veredelaars komt het in de praktijk maar al te vaak voor, dat aan een beschermd, economisch belangrijk,&#13;
ras een slechts voor de identificatie wezenlijke karaktertrek wordt toegevoegd. Door&#13;
de werking van het onafhankelijkheidsbeginsel wordt nu de kweker van het economisch&#13;
belangrijke ras voor een groot gedeelte 'met zijn eigen ras beconcurreerd' door&#13;
iemand die zich daarvoor naar verhouding weinig inspanning heeft hoeven te&#13;
getroosten.&#13;
Art. 11, lid 3 bepaalt, dat de aanspraak op verlening van kwekersrecht in gevallen&#13;
als zojuist bedoeld gezamenlijk toekomt aan de kweker van het uitgangsras èn die van&#13;
het afgeleide ras. Centraal element vormt de uitdrukking 'hoofdzakelijk afgeleid',&#13;
een terminologie die nog wel eens voor grote interpretatieproblemen zou kunnen&#13;
gaan zorgen. De opstellers hebben geprobeerd dergelijke problemen enigszins te&#13;
voorkomen, door de toevoeging 'van individuen van slechts één enkel ander ras'. In&#13;
combinatie hiermee verplicht art. 49, lid 1, onder b) de aanvrager, indien sprake is van&#13;
een slechts van één ander ras afgeleid ras, ook dat uitgangsras in de aanvrage te&#13;
vermelden; dit op straffe van afwijzing van de aanvrage (art. 52 jo. 60).&#13;
Naar mijn mening kan de toekomstige verordening, als deze regeling gehandhaafd&#13;
wordt, niet zonder definitie van het bij a) genoemde begrip 'mutatie'. In feite vormt&#13;
iedere verandering in het genenpatroon een mutatie; indien men aan dit woord een&#13;
engere, specifiek land- en tüinbouwtechnische invulling wenst te geven, moet dit in&#13;
de verordening zelf tot uitdrukking komen. De huidige formulering maakt letter a) tot&#13;
een zinledige bepaling.&#13;
Een ander probleem van uitleg kan bij letter b) het woord 'meeste' (belangrijke&#13;
eigenschappen) veroorzaken. Betekent dit 'de helft plus één', 75%, 95%? Opvallend&#13;
is ten slotte, dat in deze context wèl, anders dan in het kader van de onderscheidbaarheid,&#13;
een bijzondere rol voor economisch belangrijke eigenschappen is weggelegd.&#13;
Aldus lijken afgeleide rassen aan strengere maatstaven getoetst te gaan worden dan&#13;
andere rassen.&#13;
Een groot aantal beperkingen, waaraan het communautaire kwekersrecht onderhevig&#13;
zal zijn, staat bijeen in art. 14, dat als volgt luidt:&#13;
Het aan het communautaire kwekersrecht verbonden recht strekt zich niet uit tot&#13;
a) handelingen met betrekking tot produkten die geen materiaal zijn;&#13;
b) handelingen in de particuliere sfeer en zonder commercieel oogmerk;&#13;
c) handelingen voor experimentele doeleinden;&#13;
d)handelingen met als doel het ontdekken of kweken van nieuwe rassen;&#13;
e) onverminderd het bepaalde in artikel 13, lid 3, handelingen met als doel het ten&#13;
nutte maken van de ontdekte of gekweekte nieuwe rassen als bedoeld in punt d), tenzij&#13;
- bij voortduring individuen van het beschermde ras moeten worden gebruikt voor&#13;
het kweken van het nieuwe ras voor commerciële doeleinden, dan wel&#13;
- het nieuwe ras of het materiaal van dat ras wordt beschermd door een eigendoms&#13;
recht waarin een vergelijkbaar voorschrift ontbreekt;&#13;
f) handelingen waarvan het verbod inbreuk zou maken op de in artikel 13, lid 4,&#13;
genoemde voorschriften.&#13;
Wat betreft de onder a) genoemde 'produkten die geen materiaal zijn' kan allereerst worden verwezen naar de over de term materiaal bij art. 13 gemaakte opmerkingen.&#13;
De in art. 13, lid 2 gegeven definitie is dermate ruim, dat er wellicht voor de&#13;
toepassing van art. 14, onder a) niets overblijft. Zelfs enkele cellen vallen immers&#13;
onder de in art. 13, lid 2 genoemde 'andere plantedelen'.&#13;
De onder b) tot en met e) genoemde beperkingen vindt men reeds in art. 40 en 41&#13;
ZPW. Het bij d) en e) bepaalde houdt het hiervóór besproken onafhankelijkheidsbeginsel&#13;
nog voor een deel in stand.&#13;
De laatste hier te vermelden beperking van het kwekersrecht is opgenomen in&#13;
art. 15, en betreft de zogenaamde uitputting:&#13;
1. Het communautaire kwekersrecht strekt zich niet uit tot handelingen met betrek&#13;
king tot individuen van het ras die door de houder of met toestemming van de houder&#13;
ergens in de Gemeenschap aan anderen zijn afgegeven. Dit geldt eveneens voor ander&#13;
materiaal dat overeenkomstig het bepaalde in de eerste zin aan anderen is afgegeven&#13;
of dat is verkregen uit individuen als bedoeld in de eerste zin.&#13;
2. Lid 1 is niet van toepassing, wanneer de individuen als teeltmateriaal voor het&#13;
voortbrengen van verdere individuen zijn of worden gebruikt, maar bij de afgifte&#13;
daartoe niet bestemd waren.&#13;
De uitputtingsregel, zoals neergelegd in art. 40, lid 4 ZPW is strenger dan de hier&#13;
geciteerde EG-bepaling; volgens onze nationale regeling is de uitputting reeds een&#13;
feit ingeval van verhandeling (met toestemming van de kweker) waar dan ook ter&#13;
wereld. Het EG-voor stel houdt op dit punt de buitengrenzen gesloten.17 Een vergelijkbare&#13;
regel komt in het UPOV- Verdrag niet voor.&#13;
Zie voor 'individuen' en 'materiaal' ook de hiervoor besproken art. 5 en 13. Het in&#13;
lid 2 bepaalde is hier te lande reeds lange tijd geldend recht.18&#13;
ENKELE OPVALLENDE VERSCHILLEN TUSSEN HET EG- EN HET UPOV-ONTWERP&#13;
Zoals in de Inleiding vermeld, verscheen op 9 november 1990 het officiële UPOVontwerp,&#13;
dat de basis zal vormen voor de discussies tijdens de diplomatieke conferentie&#13;
van 4-19 maart a.s. Dit ontwerp leent zich voor een afzonderlijke, uitgebreide&#13;
bespreking, hetgeen in dit kader te ver zou voeren. Wèl lijkt het nuttig, op deze plaats&#13;
een aantal in het oog springende verschillen tussen de beide voorstellen (hierna&#13;
kortweg: UPOV en EG) op een rijtje te zetten. Ik noem er zes:&#13;
a)de definitie van ras: anders dan art. 1, onder vi) UPOV is in art. 5 EG (zie ook&#13;
hiervóór) sprake van 'meer dan een cel of cellijn', waaruit een plantedeel zou dienen&#13;
te bestaan; verder bevat art. 5 de elementen erfelijkheid en reproduceerbaarheid en&#13;
werkt het met een afzonderlijk gedefinieerd begrip 'individuen'; b) de definitie van onderscheidbaarheid: art. 7 EG spreekt over het zich 'door de&#13;
uitingsvorm van ten minste één belangrijke eigenschap duidelijk onderscheiden',&#13;
art. 7 UPOV beperkt zich tot het zich 'duidelijk onderscheiden'; niettegenstaande het&#13;
gegeven, dat een eigenschap al belangrijk kan zijn zodra deze de identificatie van het&#13;
ras vergemakkelijkt (zie ook hiervóór), kan het gesignaleerde verschil toch wel de&#13;
indruk wekken, dat de toetsing in het UPO V-systeem minder streng zal zijn19;&#13;
c) reciprociteit en assimilatie: art. 12, lid 1, onder b) EG geeft de Commissie de&#13;
mogelijkheid aan het principe van wederkerigheid vast te houden (een onderdaan van&#13;
een staat die geen lid is van de EG of UPOV is alleen dan gerechtigd een aanvrage&#13;
tot verlening van kwekersrecht in te dienen, als die staat ook aan onderdanen van alle&#13;
EG-lidstaten dezelfde bescherming biedt als door de verordening wordt geboden);&#13;
art. 4 UPOV gaat daarentegen uit van het beginsel van de gelijke behandeling van&#13;
onderdanen en andere aanvragers;&#13;
d)duur van de bescherming: art. 18 EG bepaalt dat het communautaire kwekersrecht&#13;
30 jaar (resp. voor rassen van wijnstokken en boomsoorten 50 jaar) geldig is vanaf&#13;
het einde van het jaar waarin het werd verleend; art. 19 UPOV kent slechts een&#13;
minimumduur van 20 jaar (voor wijnstokken en boomsoorten 25 jaar) vanaf de datum&#13;
van verlening20;&#13;
e) recht van voorrang: art. 51, lid 2 EG gunt een aanvrager van (nationaal) kwekers&#13;
recht in een EG- of UPO V-lidstaat een periode van 24 maanden om, met een beroep&#13;
op het recht van voorrang, een aanvrage tot verlening van een communautair&#13;
kwekersrecht in te dienen (deze laatste aanvrage wordt alsdan geacht op de eerstbedoelde&#13;
datum te zijn ingediend, met alle gunstige gevolgen van dien, bijv. voor de&#13;
nieuwheid); art. 11, lid 1 UPOV stelt de genoemde periode op 12 maanden, maar geeft&#13;
de kweker/aanvrager wel de gelegenheid gedurende 2 jaar na afloop van deze termijn&#13;
de aanvullende bescheiden en het materiaal te verschaffen, die door de wetten van de&#13;
desbetreffende staat worden verlangd;&#13;
f) verbod van dubbele bescherming: anders dan art. 89, lid 1 EG (zie ook hiervóór)&#13;
kiest UPOV voor opheffing van het 'dubbelverbod': een kwekersrechtelijk be&#13;
schermd ras kan in dit laatste geval tevens octrooirechtelijk beschermd zijn.&#13;
Het spreekt welhaast vanzelf, dat het blijven voortbestaan van discrepanties als hier&#13;
bedoeld in de praktijk tot ondoorzichtige situaties kan leiden. De rechtszekerheid is&#13;
bij nog grotere eenvormigheid (men zou haast zeggen: homogeniteit) op dit terrein&#13;
gebaat. Dit klemt te meer, daar een steeds verdergaande 'integratie' (zo men wil:&#13;
kruising) van de EG en UPOV zich aandient. We kwamen in het voorgaande al enkele&#13;
malen een bepaling in het EG-voorstel tegen, waarin uitdrukkelijk naar UPOV of&#13;
UPO V-lidstaten wordt verwezen. Ook in de considerans bij dat voorstel wordt op zo&#13;
groot mogelijke onderlinge afstemming van regels van kwekersrecht aangedrongen.&#13;
UPOV heeft zich op dit punt evenmin onbetuigd gelaten: uit art. 1, onder vii) van het&#13;
ontwerp valt af te leiden, dat niet alleen afzonderlijke staten, maar ook intergouvernementele organisaties partij kunnen zijn bij het Verdrag. Hierbij is, naar verluidt, in&#13;
het bijzonder aan de EG als zodanig gedacht.21&#13;
CONCLUSIE; SLOTOPMERKINGEN&#13;
Het EG-voorstel voor een verordening inzake het communautaire kwekersrecht is&#13;
een stap in de goede richting. Ook de EG blijkt het kwekersrecht langzamerhand&#13;
serieus te nemen.22 Dat men zoveel mogelijk gebruik wenst te maken van de kennis&#13;
en ervaring van UPOV kan slechts worden toegejuicht. Aan de in deze bijdrage&#13;
besproken onderdelen valt echter m.i. nog wel wat te sleutelen, niet alleen met het oog&#13;
op het streven naar grotendeels eenvormige regelingen, maar ook omdat de regels op&#13;
een aantal punten nog niet voldoende duidelijk zijn.&#13;
Nog twee opmerkingen tot besluit. Ten eerste: men hoeft geen futuroloog te zijn om&#13;
te bedenken, dat de rol van de ZPW en de uitvoerende instanties daarvan na&#13;
inwerkingtreding van de verordening kleiner zal worden. De invoering van het&#13;
Europese octrooirecht heeft mutatis mutandis voor de Octrooiraad eenzelfde effect&#13;
gehad.23 Daar staat tegenover dat een toename van de (internationale) afspraken met&#13;
betrekking tot het onderzoek van voor bescherming aangemelde rassen in de lijn der&#13;
verwachtingen ligt, met name doordat het EG-kwekersrecht in principe voor rassen&#13;
van alle botanische taxa en hybriden daarvan openstaat (art. 5, lid 1). Ons land zou&#13;
derhalve kunnen proberen, om voor zoveel mogelijk rassen het onderzoek 'in de&#13;
wacht te slepen'. Daarnaast biedt ook de verordening zélf het Communautair Bureau&#13;
voor kwekersrechten in diverse bepalingen de mogelijkheid de nationale diensten in&#13;
te schakelen bij tal van uiteenlopende (administratieve) werkzaamheden.&#13;
Ten tweede: zoals in de Inleiding werd opgemerkt, is het de bedoeling dat de&#13;
verordening voor een deel al op 1 april 1991 in werking zal treden. Het betreft o.a.&#13;
art. 29, dat de zetel van het Bureau vastlegt. Welnu, indien de plaats van vestiging van&#13;
dit Bureau aanleiding geeft tot even veel politieke touwtrekkerij als bij het bepalen&#13;
van de vestigingsplaats van het Europese Merkenbureau, zal men de genoemde&#13;
datum slechts kunnen beschouwen als een 1-aprilgrap.</content><legacyfootnotes>1. Doc.nr. COM (1988), 496 def./SYN 159; Pb. EG, C 10 d.d. 13 januari 1989, p. 3 e.v. Dit voorstel blijft in deze&#13;
bijdrage verder buiten beschouwing. De geïnteresseerde lezer raadplege o.m. Whaite/Jones, EIPR 1989, p. 145 e.v.;&#13;
Ebbink, IER 1989, p. 61 e.v.; Padberg-de Haan, Agrarisch recht 1989, p. 321 e.v.; Steemers, Agrarisch recht 1990,&#13;
p. 114 e.v.; Van Nispen, Agrarisch recht 1990, p. 165 e.v.; Van der Kooij, Kwekersrecht in ontwikkeling, diss.&#13;
Leiden, Tjeenk Willink, Zwolle 1990, p. 410 e.v.; Kamerstukken onder nr. 19744; Kokke, BIE 1990, p. 271 e.v.;&#13;
Perizonius, BIE 1990, p. 283 e.v.&#13;
2. Doc.nr. DC/91/3, d.d. 9 november 1990, bevat de voorgestelde nieuwe tekst voor het UPOV-Verdrag. De&#13;
conferentie zal van 4 tot 19 maart 1991 te Genève worden gehouden.&#13;
3. Doc.nr. COM (90), 347 def.; Pb. EG, C 244 d.d. 28 september 1990, p. 1-27. Zie voor eerdere versies doc.nr.&#13;
2376/VI/88-EN en (d.d. 2 april 1990) 2376/VI/88-EN-rev.&#13;
4. Doc.nr. 4646/VI/82-NL-Herz. 2a.&#13;
5. T.a.p., p. 3, voetnoot (9). De voorbereiding van de uiteindelijke verordening is echter vooral het werk geweest&#13;
van de laatstgenoemde dienst, vgl. ook Steemers, Agrarisch recht 1990, p. 114.&#13;
6. T.a.p., p. 1.&#13;
7. Zie hierover Obst, Proceedings of the XII. Congress of Eucarpia, Berlin/Hamburg 1989, p. 271 e.v.&#13;
8. Vgl. art. 2 ZPW voor de huidige rasomschrijving: een tot een cultuurgewas behorende groep van planten, die&#13;
voor cultuurdoeleinden als een zelfstandige eenheid wordt beschouwd. Het voorontwerp van 1988 kwam dichter&#13;
in de buurt van deze definitie, vgl. Van der Kooij, a.w. (noot 1), p. 371.&#13;
9. Vgl. Van der Kooij, a.w. (noot 1), p. 107 e.v. en de aldaar aangehaalde literatuur.&#13;
10.Doc.nr. UPOV/Inf./6, Geneva 1980, p. 14. Het betreft hier een op het Verdrag geënte 'modelwet', die als&#13;
richtsnoer kan worden gebruikt door (nog) niet bij UPOV aangesloten landen, die hun wetgeving geheel of ten dele&#13;
in overeenstemming willen brengen met de verdragstekst.&#13;
11. HR 17 september 1982, NJ 1983, 44, nt. L.W.H.; BIE 1983, nr. 40, p. 99 (Hoblanche).&#13;
12. Vgl. doc.nr. CAJ/XXIII/2, UPOV, Geneva 1988, toelichting, p. 21. In het straks nog te bespreken UPOVdocument&#13;
nr. DC/91/3 (Geneva, 1990) is hiervan echter vreemd genoeg niets meer terug te vinden.&#13;
13. Vgl. o.m. de beschikkingen van de Raad voor het Kwekersrecht van 5 juni 1980 (Afd. Tuinbouwgewassen) en&#13;
van 19 maart 1981 (Afd. van Beroep), aanvragen KLN 2 t/m 5 en 7 t/m 12, Pb. RvhK 1981, nr. 168, p. 12 e.v.&#13;
14. Vgl. Doc.nr. UPOV/Inf./6, Geneva 1980, p. 12; Van Arkel, Prophyta 1989, p. 5-6; Pb. RvhK 1988, nr. 259,&#13;
p. 43.&#13;
15. Lid 4, dat hier grotendeels buiten beschouwing wordt gelaten, bepaalt dat de uitoefening van het recht er niet&#13;
toe mag leiden, dat inbreuk wordt gemaakt op bepaalde andere voorschriften, bijv. met betrekking tot openbare orde&#13;
en veiligheid; ook gaat het nader in op bepaalde communautaire regels inzake het verkeer met teeltmateriaal&#13;
16. Vgl. Van der Kooij, a.w. (noot 1), p. 107 e.v. en de aldaar aangehaalde literatuur.&#13;
17. Anderzijds is het in art. 15, lid 1 genoemde 'afgeven' soms ruimer dan het in art. 40, lid 4 ZPW voorkomende&#13;
verder verhandelen, uitvoeren en daartoe in voorraad hebben. Vgl. ook het bij de nieuwheidseis (art. 10) hierover&#13;
opgemerkte.&#13;
18. Men zie het nog onder de werking van het Kwekersbesluit 1941 gewezen arrest van de Hoge Raad d.d. 22 mei&#13;
1951, NJ 1951, 555; BIE 1951, nr. 70, p. 172 (Spek's Yellow).&#13;
19. Vgl. ook Steemers, a.w. (noot 1), p. 119.&#13;
20. Zie voor enkele daaruit mogelijk voortvloeiende problemen Van der Kooij, a.w. (noot 1), p. 364-365.&#13;
21. Aldus zegslieden, die bij de voorbereidingen van het UPOV-ontwerp betrokken zijn geweest. Wellicht zal&#13;
toetreding van de EG (als organisatie) mede tot gevolg hebben, dat Griekenland, Luxemburg en Portugal (wel EGmaar&#13;
geen UPO V-lidstaten) de bescherming op hun resp. grondgebieden van nieuwe kweekprodukten serieuzer ter&#13;
hand zullen gaan nemen.&#13;
22. Ik laat op deze plaats de m.i. terecht bekritiseerde richtlijn-biotechnologie buiten beschouwing; vgl. de in&#13;
noot 1 vermelde literatuur.&#13;
23. Vgl. bijv. Engels, BIE 1988, p. 6-7; Brinkhof, BIE 1990, p. 95-97.</legacyfootnotes><footnotes><footnote/></footnotes><auteurs>Mr. P.A.C.E. van der Kooij</auteurs><published>1991-02-01 00:00:00</published><modified>1991-02-01 00:00:00</modified><editiondate>1991-02-01</editiondate><htmlpath>https://denhollander.info/artikel/6191</htmlpath></article>
</articles></edition>