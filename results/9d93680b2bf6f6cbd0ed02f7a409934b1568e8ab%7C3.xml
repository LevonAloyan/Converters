<edition><articles><article><jaar>1980</jaar><naam>Tijdschrift voor Agrarisch Recht</naam><uitgave>8</uitgave><aflevering>8</aflevering><searchword>TvAR 8/1980</searchword><id>6561</id><udhid>UDH:TvAR/6561</udhid><titel>HET ONTWERP LANDINRICHTINGSWET IN HET KADER VAN HET ONROEREND GOED RECHT</titel><searchwords><searchword>TvAR 8/1980</searchword><searchword>UDH:TvAR/6561</searchword></searchwords><attachments><attachment><name>1980_nr 8_Artikel_Haan.pdf</name><extention>pdf</extention><url>https://denhollander.info/download/6334/ci</url></attachment></attachments><inleiding>Evenals de Ruilverkavelingswet 1954 zal de toekomstige Landinrichtingswet&#13;
deel gaan uitmaken van het rechtsgebied dat sinds mijn preadvies&#13;
voor de N.J.V. onroerend goed recht is gaan heten1) en meer in het bijzonder&#13;
van het publiekrechtelijk deel daarvan, hetwelk zijn naam mede ontleend&#13;
aan het rapport van de Werkgroep Coördinatie Wetgeving Onroerend&#13;
Goed2), namelijk het ruimtelijk bestuursrecht.3) Het gaat hier speciaal&#13;
om het recht dat het juridische beleidsinstrumentarium van de overheid&#13;
vormt inzake bestemming, inrichting en beheer van de ruimte, maar ik wil&#13;
toch ook aan de andere functionele aspecten van onroerend goed, die in het&#13;
preadvies werden behandeld, de nodige aandacht schenken. Zodoende&#13;
kom ik tot de volgende indeling:&#13;
- de Landinrichtingswet en de coördinatie van wetgeving;&#13;
- de rol van het kadaster in de Landinrichtingswet;&#13;
- de Landinrichtingswet en de bestemming van onroerend goed;&#13;
- de Landinrichtingswet en de inrichting van onroerend goed;&#13;
- de Landinrichtingswet en het beheer van onroerend goed;&#13;
- de Landinrichtingswet en de beschikking over onroerend goed;&#13;
- de Landinrichtingswet en het gebruik van onroerend goed;&#13;
- financiële aspecten van de Landinrichtingswet;&#13;
- de Landinrichtingswet en de bestuurlijke organisatie;&#13;
- de Landinrichtingswet en de rechterlijke organisatie. </inleiding><content>1. De Landinrichtingswet en de coördinatie van wetgeving&#13;
In feite is het de voorganger van de Landinrichtingswet geweest, die mij&#13;
op het spoor van de coördinatie van wetgeving heeft gezet. Dat behoeft niet&#13;
te verwonderen, want toen ik in 1956 wetenschappelijk medewerker werd&#13;
aan de Landbouwhogeschool, was juist de Ruilverkavelingswet 1954 in&#13;
werking getreden, een wet die toen al mede in het teken stond van de verhouding&#13;
tot de ruimtelijke ordening. Twee bijzonderheden zijn mij uit die&#13;
tijd bij gebleven. In de eerste plaats een discussie met een student en in de&#13;
tweede plaats een vraag van een collega-medewerker. De discussie ging&#13;
over de kwestie of de ruilverkaveling een vorm van ruimtelijke ordening&#13;
was. Ik ontkende dat, maar wist het niet goed te motiveren, omdat immers&#13;
niet te ontkennen viel, dat ruilverkaveling wèl ruimtelijke aspecten had. De&#13;
vraag had betrekking op het toen voor het eerst opduikende begrip landinrichting,&#13;
dat ik evenmin als de vragensteller wist thuis te brengen.&#13;
Het vraagstuk bleef mij bezig houden, ook later als hoogleraar in Delft,&#13;
in het bijzonder bij het schrijven van het rapport van de Werkgroep Balans&#13;
Ruilverkavelingswet.4) Ook toen kwam ik er nog niet helemaal uit, hoewel&#13;
de combinatie van ruilverkaveling en onteigening, zoals die thans in de herinrichting&#13;
als nieuwe landinrichtingsvorm gestalte krijgt, voor het eerst in&#13;
dat rapport werd voorgesteld. De idee van een algemene Landinrichtingswet&#13;
werd echter nog afgewezen. Ook bij de ontwikkeling van de hoofdlijnen&#13;
van een Wet op de Stadsvernieuwing5) ontbrak het nog aan het juiste&#13;
begrippensysteem. Pas in 1972, toen ik voor de geodeten de structuur van&#13;
het vak onroerend goed recht met het oog op een nieuw studieprogramma&#13;
moest uitwerken, schoot mij eensklaps het systeem te binnen, dat een jaar&#13;
later ook voor het preadvies over de coördinatie van wetgeving bruikbaar&#13;
bleek te zijn. Met behulp van dat systeem kon weer een jaar later in een&#13;
rapport van het Landbouwschap op vrij eenvoudige wijze een eerste grondslag&#13;
voor een Landinrichtingswet worden gelegd.6)&#13;
Het Ontwerp maakt gebruik van een tweetal coördinatiestelsels ten aanzien&#13;
van de planning, die tegelijk de coördinatie van de wetgeving bepalen.&#13;
Het zijn resp. de facetplanning en de multisectorplanning. Men vindt ze&#13;
resp. omschreven in de artikelen 4 en 5. Art. 4: Landinrichting strekt tot&#13;
inrichting van het landelijk gebied overeenkomstig de functies van dat gebied, zoals deze in het kader van de ruimtelijke ordening zijn aangegeven.&#13;
Art. 5: Landinrichting kan maatregelen en voorzieningen omvatten&#13;
ten behoeve van onder meer:&#13;
a. de land-, tuin- en bosbouw;&#13;
b. de natuur en het landschap;&#13;
c. de infrastructuur;&#13;
d. de openluchtrecreatie, en&#13;
e. de cultuurhistorie.&#13;
Facetplanning heeft betrekking op ordeningstaken van de overheid, telkens&#13;
betreffende een bepaald aspect van de samenleving, in dit geval het&#13;
ruimtelijke. Ruimtelijke ordening is de toe-ordening (bestemming) van&#13;
ruimte aan (van) de verschillende maatschappelijke doeleinden (functies).&#13;
Deze doeleinden worden gerealiseerd via inrichtings- en beheersactiviteiten&#13;
van overheid en burgers. Het gaat hier om ruimtelijke verzorgingstaken die&#13;
de inzet vormen van sectorplanning of, als zij voor verschillende doeleinden&#13;
tegelijk worden uitgevoerd, multisectorplanning. De facetplanning&#13;
bepaalt de verhouding van de Landinrichtingswet tot de Wet Ruimtelijke&#13;
Ordening, de multisectorplanning haar verhouding tot de overige inrichtings-&#13;
en beheerswetgeving. Het totale planningsschema rond de Landinrichtingswet&#13;
ziet er nu als volgt uit, waarbij de middelste kolom wordt gevormd&#13;
door die wet zelf, de linker kolom door de WRO en de rechter kolom&#13;
door de overige inrichtings- en beheerswetgeving.&#13;
De eenrichtingspijlen geven de volgorde van opeenvolgende plannen en&#13;
uitvoeringshandelingen aan, terwijl de tweerichtingspijlen duiden op de noodzaak van onderlinge afstemming. Duidelijk komt in het schema tot&#13;
uiting, dat landinrichting moet plaats vinden binnen het kader van de ruimtelijke&#13;
facetplanning krachtens de Wet Ruimtelijke Ordening, omdat die de&#13;
bestemmingen (functies) van het gebied aangeeft, waarvoor inrichting en&#13;
beheer uiteindelijk moeten dienen. Zoals wij in par. 3 zullen zien, is de consequentie&#13;
van een en ander in het wetsontwerp nog onvoldoende getrokken.&#13;
Ook is het ontwerp nog niet erg duidelijk over de verhouding tot de&#13;
overige inrichtings- en beheerswetgeving en -planning. Dat laatste is niet zo&#13;
verwonderlijk, omdat die wetgeving nog volop in opbouw is. Toch zal die&#13;
verhouding uiteindelijk moeten worden bepaald, omdat de Landinrichtingswet,&#13;
zelf vallend onder de coördinatie van de Wet Ruimtelijke Ordening,&#13;
op haar beurt moet zorgen voor een stuk coördinatie van de sectorale&#13;
uitvoeringsmaatregelen in een bepaald gebied. De M.v.T. noemt op blz. 15&#13;
een drietal maatstaven voor die coördinatie, neerkomend op een voorkeur&#13;
voor het in onderlinge samenhang treffen van maatregelen en voorzieningen,&#13;
namelijk:&#13;
- indien inrichting uit hoofde van meer doelstellingen tegelijkertijd urgent&#13;
is;&#13;
- indien de te treffen maatregelen of voorzieningen onderling afhankelijke&#13;
of tegenstrijdige doelstellingen betreffen;&#13;
- indien de gezamenlijke uitvoering doelmatiger en goedkoper is.&#13;
Verder worden op blz. 17 e.v. een aantal dwarskoppelingen met sectorale&#13;
wetten en planprocedures besproken, waarbij blijkt dat soms ook alleen de&#13;
voorbereiding en niet de uitvoering van maatregelen zal worden gekoppeld.&#13;
Ik kom op deze dwarsverbanden bij de bespreking van de inrichtings- en&#13;
beheersaspecten in par. 4 en 5 nog wel terug.&#13;
Op deze plaats lijkt voldoende aangetoond, dat de Landinrichtingswet&#13;
- anders dan Polak met zijn overigens vriendelijke opmerking aan mijn&#13;
adres aan het slot van zijn artikel enigszins suggereert - reeds volledig in&#13;
het teken staat van de door mij nagestreefde coördinatie van wetgeving.&#13;
Sterker nog, het is een coördinatiewet die beslist niet onder doet voor de&#13;
door hem genoemde Wet algemene bepalingen milieuhygiëne. Ook dat is&#13;
een multisectorwet, die langzamerhand via milieu-effectrapportage en&#13;
planning en normering een beetje in de richting van facetplanning gaat,&#13;
maar als zodanig nog helemaal geen afstemming met de veel algemenere&#13;
Wet Ruimtelijke Ordening heeft gekregen. Aan die afstemming wordt nu&#13;
door de RARO gewerkt in het kader van een hele reeks van adviezen, die&#13;
sinds 1976 in aansluiting aan het rapport van de Werkgroep Coördinatie&#13;
Wetgeving Onroerend Goed zijn uitgebracht. Daarvan zijn die over de planologische&#13;
besluitvorming op rijksniveau (1976), de operationele gebiedsaanwijzing (1979) en de spelregels over de coördinatie van de ruimtelijk&#13;
relevante wetgeving (1980) de meest algemene, hoewel die over de Landinrichtingswet&#13;
van 1973, 1976 en 1980 in dit verband ook mogen worden&#13;
genoemd.&#13;
In het onderstaande zal ik mij overigens niet beperken tot de coördinatie&#13;
met de bestemmings-, inrichtings- en beheerswetgeving, omdat die met de&#13;
wetgeving betreffende beschikking, gebruik en financiering van onroerend&#13;
goed, alsmede bestuurlijke en rechterlijke organisatie van niet minder belang&#13;
is. Eerst echter iets over de rol van het kadaster in de Landinrichtingswet,&#13;
waarbij ook de toekomstige kadasterwetgeving op den duur om de&#13;
hoek komt kijken.&#13;
2. De rol van het kadaster in de Landinrichtingswet&#13;
Wat men bij lezing van de toelichting eerder dan de tekst van het wetsontwerp&#13;
gemakkelijk zou kunnen vergeten is, dat niet alleen de eerste&#13;
gedachtenvorming omtrent landinrichting destijds in kadastrale kring heeft&#13;
plaatsgevonden,7) maar dat ook zeker de helft van de ambtelijke voorbereiding&#13;
en uitvoering van de ruilverkaveling en straks ook de landinrichting in&#13;
handen van de Dienst van het Kadaster en de Openbare Registers berust.&#13;
Het betreft hier met name de afdeling projecten (vroeger kadastrale ruilverkavelingsdienst&#13;
geheten), waarvan de in het Ontwerp genoemde ingenieurs&#13;
van het kadaster (vroeger landmeter-deskundigen), als deskundigen&#13;
worden toegevoegd aan de landinrichtingscommissies, die voor de huidige&#13;
voorbereidings- en plaatselijke commissies in de plaats treden. Praktisch de&#13;
hele administratief-juridische uitvoering van de herverkaveling, waar een&#13;
kleine honderd van de 231 artikelen aan zijn gewijd, rust ambtelijk -&#13;
uiteraard niet bestuurlijk - in hun handen, maar dat niet alleen. Ook tijdens&#13;
de voorbereidingsperiode zijn zij met tal van zaken belast, zoals de informatievoorziening&#13;
m.b.t. de rechtstoestand, de pachtregistratie met het&#13;
oog op het stemrecht en zelfs al het ontwikkelen van alternatieve&#13;
toedelingsplannen en -modellen met het oog op een betere situering van de&#13;
werken en de beheersgebieden van onderscheiden aard. In het algemeen&#13;
kan men zeggen, dat het kadaster speciaal belast is met de informatievoorziening&#13;
en planning voor de aan te brengen veranderingen in de&#13;
rechtstoestand, die vaak voor de rechthebbenden veel ingrijpender zijn dan de veranderingen in de feitelijke toestand voor welk doel dan ook. Ik kom&#13;
daar in verband met het stemrecht in par. 4 op terug.&#13;
Hier moet mij allereerst van het hart, dat de Minister van Volkshuisvesting&#13;
en Ruimtelijke Ordening als tweede ondertekenaar van de wet zich&#13;
wel wat beter bewust had mogen zijn, dat zijn verantwoordelijkheid niet alleen&#13;
de ruimtelijke ordening, maar ook het kadaster en de daarmee verbonden&#13;
rechtszekerheid van eigenaren en gebruikers betrof. De nadruk is nu&#13;
nagenoeg geheel op het eerste aspect gevallen en dan nog alleen voor wat de&#13;
ruimtelijke planning op rijks- en provinciaal niveau aangaat. Zodoende&#13;
zijn de meest bindende en operationele plannen in de facet- en sectorlijn,&#13;
nl. het bestemmingsplan en het plan van toedeling (lees: beschikking over&#13;
eigendom en gebruik) nagenoeg geheel buiten the picture gebleven. Het&#13;
Ontwerp is een typische uitkomst van een jarenlange discussie tussen twee&#13;
directoraten-generaal. Landinrichting, Grond- en Bosbeheer enerzijds en&#13;
Rijksplanologische Dienst anderzijds, waarbij de Directie Natuurbehoud&#13;
en Openluchtrecreatie van CRM en de Dienst van het Kadaster en de Openbare&#13;
Registers van VRO vanuit de zijlijn mochten meedoen. Andermaal&#13;
een historische fout, welke mij in 1964 al aanleiding gaf een Werkgroep&#13;
Balans Ruilverkavelingswet in het leven te roepen om zodoende de landmeters&#13;
naast de cultuurtechnici en juristen ook eens aan het woord te&#13;
laten.8) Van het rapport van deze werkgroep, waarop de herziening van het&#13;
stemrecht in 1975 mede door toedoen van de Tweede Kamer nagenoeg geheel&#13;
steunde, is bij dit Ontwerp te weinig gebruik gemaakt, met name op&#13;
het stuk van de herverkavelingsprocedure. Zodoende heeft men zich -&#13;
waar ook Polak op wijst - de gelegenheid tot verbetering en vereenvoudiging&#13;
van deze procedure laten ontgaan.&#13;
Dat is echter nog niet het belangrijkste. Veel belangrijker vind ik, dat&#13;
men zich ook de kans heeft laten ontglippen om naast de gewone ruilverkaveling&#13;
en de ruilverkavelingsovereenkomst als nieuwe landinrichtingsvormen&#13;
niet alleen te onderscheiden de herinrichting en de aanpassingsinrichting&#13;
(de laatste op advies van RARO en Landbouwschap), maar ook&#13;
de administratieve ruilverkaveling als sterk vereenvoudigde vorm van ruilverkaveling,&#13;
doordat daarbij geen of nagenoeg geen grote werken worden&#13;
uitgevoerd en dus ook niet hoeven te worden gepland. Aan zo'n ruilverkaveling&#13;
- in hoofdzaak neerkomende op wat in het Ontwerp herverkaveling&#13;
heet - maar dan wel gepaard gaande met stemrecht - bestaat m.i. zowel&#13;
uit landbouwkundig als uit natuur- en landschappelijk oogpunt de grootst mogelijke behoefte. Landbouwkundig, omdat blijkens enig door een K. en&#13;
L. werkgroep gepubliceerd cijfermateriaal bijna de helft van de boeren behoefte&#13;
heeft aan verbetering van de verkavelingssituatie en nog slechts 15&#13;
tot 20% aan verbetering van ontsluiting en waterbeheersing.9) Bovendien&#13;
zijn juist deze cultuurtechnische werken het meest milieugevoelig, terwijl&#13;
zij in het Ontwerp (art. 34 lid 2) en in de bestaande praktijk hoe langer hoe&#13;
meer naar gemeenten en waterschappen worden toegeschoven, wat verantwoordelijkheid&#13;
en financiering betreft; zie ook M.v.T. blz. 23, 50 en 57.&#13;
Het is zeer de vraag of zij dan nog wel in dezelfde mate tot stand zullen komen&#13;
als in het verleden het geval was. Daartegen zou een vereenvoudigde&#13;
administratieve ruilverkaveling niet alleen voor de landbouw, maar ook&#13;
voor het natuur- en landschapsbeheer een zeer snel en positief effect kunnen&#13;
hebben, met name wat de realisatie van beheersgebieden via het plan&#13;
van toedeling betreft. Ik kom daar in par. 5 bij het beheer op terug.&#13;
Intussen krijgt de planologische geodeet van het kadaster het blijkens het&#13;
Ontwerp wel drukker met de planning dan tot nu toe. Zoals men ook al uit&#13;
het planningsschema heeft kunnen zien, duiken, naast de nieuwe plannen&#13;
in de voorbereidingsfase (structuurschema, voorbereidingsschema en landinrichtingsprogramma&#13;
en -plan), ook in de uitvoeringsfase, voorafgaand&#13;
aan het plan van toedeling, een tweetal nieuwe planfiguren op, waarvan de&#13;
ambtelijke voorbereiding en uitvoering ongetwijfeld hoofdzakelijk in zijn&#13;
handen zullen worden gesteld. Het zijn het zgn. begrenzingenplan dat de&#13;
grenzen aangeeft van de gronden die voor toewijzing aan openbare lichamen&#13;
en rechtspersonen in aanmerking komen, en de overige onder de eigenaren&#13;
en gebruikers te verdelen gronden, alsmede het plan van tijdelijk gebruik.&#13;
Aan het begrenzingenplan wordt in de M.v.T. op blz. 31 ten onrechte&#13;
slechts een technisch-beschrijvend en kadastraal-administratief karakter&#13;
toegekend, zoals ik in par. 6 hoop aan te tonen.&#13;
Ook het plan van toedeling zal, zelfs bij de nieuwe vormen van herinrichting&#13;
en aanpassingsinrichting, naar mijn vaste overtuiging een veel zwaarder&#13;
accent krijgen dan het Ontwerp en vooral de Toelichting suggereren.&#13;
Men heeft de betekenis ervan, ook in relatie tot het bestemmingsplan, totaal&#13;
onderschat. In feite is het juridisch het meest ingrijpende en technisch&#13;
het meest ontwikkelde plan dat er überhaupt bestaat. De planningstechniek&#13;
is hier reeds zo ver voortgeschreden, dat het gebruik van automatische ontwerptechnieken&#13;
(systeem ATOR: Automatisering Toedelingsontwerp Ruilverkaveling) dagelijkse praktijk is, hoewel met het oog op de niet-agrarische&#13;
belangen nog verre van volmaakt. Ook het ARAK-systeem (Automatisering&#13;
Ruilverkavelingsadministratie Kadaster) is in vol bedrijf en de&#13;
kunst zal nu zijn beide technieken te integreren tot een geautomatiseerd&#13;
informatie- en ontwerpsysteem, waarin de invoer van kadastrale gegevens,&#13;
gebruiksgegevens, schattingswaarden, toedelingswensen en richtlijnen voor&#13;
het plan van toedeling reeds in een vroeg stadium kan leiden tot de uitvoer&#13;
van alternatieve plannen waarop inspraak, overleg, besluitvorming en&#13;
rechtsbescherming beter dan tot nu toe mogelijk zijn. Het is in ieder geval&#13;
een belangrijke verbetering dat de richtlijnen voor het plan van toedeling&#13;
en de wenszittingen nu resp. in artt. 183 e.v. en 189 wettelijk worden geregeld,&#13;
de eerste zelfs compleet met bezwarenprocedure.&#13;
Erg belangrijk is ook de rol die het kadaster te spelen krijgt in verband&#13;
met het voorkeursrecht dat ten behoeve van de S.B.L. (B.B.L.) krachtens&#13;
het Ontwerp Wet Vervreemding Landbouwgronden in landinrichtingsgebieden&#13;
kan worden gevestigd. Ik kom daar in verband met de beschikking&#13;
over onroerend goed nog even op terug. Nu echter eerst de bestemming.&#13;
3. De Landinrichtingswet en de bestemming van onroerend goed&#13;
Ik merkte reeds op, dat de makers van het wetsontwerp zich kennelijk&#13;
onvoldoende rekenschap hebben gegeven, wat de betekenis is en hoort te&#13;
zijn van het gemeentelijke bestemmingsplan voor de functiebepaling van&#13;
landelijke gebieden en dus voor de inrichtings- en beheersmaatregelen die&#13;
daarop via de landinrichting moeten aansluiten. Het Ontwerp richt zich&#13;
eigenlijk uitsluitend op de aansluiting tussen landinrichtingsprogramma en&#13;
streekplan, om welke reden Provinciale Staten zelfs dit programma moeten&#13;
vaststellen. Wel wordt op blz. 17 van de toelichting op het belang van een&#13;
goede afstemming en coördinatie van landinrichtingsplan en bestemmingsplan&#13;
gewezen, doch het enige wat de tekst hiertoe voorstelt is een overlegverplichting&#13;
voor de landinrichtingscommissie ten opzichte van de gemeente&#13;
bij het opstellen van het voorontwerp-landinrichtingsplan (art. 71) en&#13;
een conflictoplossing voor het geval er toch strijd met het bestemmingsplan&#13;
ontstaat (art. 116). Het Ontwerp bevat geen enkele waarborg dat de noodzakelijke&#13;
herziening van streek- en bestemmingsplannen synchroon met de&#13;
totstandkoming van landinrichtingsprogramma en -plan worden aangepakt.&#13;
In het RARO-advies waarop de heer Noordanus in zijn artikel wel&#13;
nader zal ingaan, wordt derhalve bepleit de beginselen van de operationele&#13;
gebiedsaanwijzing in het Ontwerp te volgen, neerkomend op synchronisatie&#13;
en coördinatie van streekplan en landinrichtingsprogramma resp. bestemmingsplan en landinrichtingsplan. Dit laatste is des te belangrijker&#13;
en noodzakelijker, omdat:&#13;
a. de WRO alle gemeenten verplicht tot het hebben van een bestemmingsplan&#13;
voor hun hele landelijke gebied, zodat de confrontatie onvermijdelijk&#13;
is;&#13;
b. als gevolg van de jurisprudentie van Hoge Raad en Afdeling Recht&#13;
spraak Raad van State ook de bestemmingsplankaart als zodanig bindend&#13;
is, waardoor geen enkel werk in strijd met die kaart kan worden&#13;
uitgevoerd;10)&#13;
c. het streekplan als grondslag voor het geven van tijdige en gedetailleerde&#13;
aanwijzingen meestal veel te globaal is, omdat het slechts op het land&#13;
inrichtingsprogramma, niet op het landinrichtingsplan wordt af&#13;
gestemd, laat staan op de uitvoering daarvan;&#13;
d. ook het bestemmingsplan nog weer nadere uitwerking behoeft met het&#13;
oog op vergunningverlening, grondverwerving, begrenzingenplan en&#13;
plan van toedeling.&#13;
Wat dit laatste betreft, zijn de opstellers van het Ontwerp zich blijkbaar&#13;
onvoldoende van de problematiek bewust geweest. Met het onderscheid&#13;
tussen een globaal en een gedetailleerd bestemmingsplan heeft men geen rekening&#13;
gehouden, terwijl toch alleen het eerstgenoemde plan voldoende&#13;
souplesse vertoont om alle bij de uitvoering van landinrichtingswerken optredende&#13;
complicaties te kunnen opvangen. Het aanwijzingsmechanisme&#13;
van art. 37 e. v. WRO werkt dienaangaande veel te stroef en veel te laat. De&#13;
oplossing die art. 116 van het Ontwerp suggereert, nl. eerst een aanwijzing&#13;
van G.S. op basis van het streekplan of daarvoor in de plaats tredend Statenbesluit,&#13;
met beroep op de Kroon voor het gemeentebestuur en daarna&#13;
nog eens de volledige bestemmingsplanprocedure behoudens de mogelijkheid&#13;
van vergunningverlening bij wijze van anticipatie zo nodig door G.S.&#13;
zelf, is zowel uit ruimtelijke ordenings- als landinrichtingsoogpunt inadequaat.&#13;
Bestemmingsplan en landinrichtingsplan, resp. uitwerking en uitvoering,&#13;
dienen synchroon en gecoördineerd te worden vastgesteld, door&#13;
Provinciale Staten als de gemeenteraad en door G.S. als B. en W. moeten&#13;
worden overruled.&#13;
De relatie tussen bestemmingsplan en begrenzingenplan, resp. plan van&#13;
toedeling is in het wetsontwerp zelfs helemaal niet gelegd. Men heeft blijkbaar&#13;
niet ingezien dat de toewijzing en toedeling in eigendom ook een&#13;
bestemming kan impliceren, met name in geval deze met het oog op nietagrarisch gebruik geschiedt. Weliswaar kunnen ter realisatie van dat gebruik&#13;
geen werken in strijd met het bestemmingsplan worden uitgevoerd,&#13;
maar voor het overige kan dat gebruik ongehinderd plaatsvinden, waardoor&#13;
toch een discrepantie tussen planologische en privaatrechtelijke bestemming&#13;
kan ontstaan. Het wetsontwerp behelst geen enkele waarborg&#13;
meer, dat de niet-agrarische grondverwerving via onteigening,&#13;
voorkeursrecht, toewijzing en toedeling een grondslag vindt in een nietagrarische&#13;
bestemming volgens het bestemmingsplan. De&#13;
Ruilverkavelingswet houdt althans bij de toewijzing ex art. 13 nog een&#13;
waarborg in, doordat daarbij impliciet de mogelijkheid van onteigening&#13;
vereist wordt, ook volgens de jurisprudentie van de Kroon ¹¹)&#13;
In het planningsschema ben ik ervan uitgegaan, dat B. en W. via&#13;
uitwerking van het bestemmingsplan kunnen zorgen voor een tijdige&#13;
aanpassing ervan aan de in het kader van de landinrichting gerealiseerde&#13;
of beoogde niet-agrarische bestemmingen. Enige wettelijke procedure&#13;
voor het bereiken van deze onderlinge overeenstemming bestaat er&#13;
echter niet.&#13;
Een en ander kan slechts betekenen, dat de gemeentebesturen bij de&#13;
landinrichting veel nauwer betrokken zullen moeten worden dan&#13;
ingevolge de Ruilverkavelingswet en volgens het Ontwerp tot nu toe het&#13;
geval is. In het bijzonder geldt dit voor de nieuwe vorm van&#13;
landinrichting, waarbij - zoals art. 13 het uitdrukt - in belangrijke mate&#13;
niet-agrarische functies moeten worden vervuld, nl. de herinrichting.&#13;
Ruilverkaveling kan in principe nog binnen het kader van de agrarische&#13;
bestemmingen volgens het bestemmingsplan plaatsvinden, herinrichting&#13;
voor wat het niet-agrarische deel betreft niet.&#13;
4. De Landinrichtingswet en de inrichting van onroerend goed&#13;
Inrichting betreft in het algemeen de verandering van de feitelijke&#13;
gesteldheid van onroerend goed door het uitvoeren van werken en herindeling&#13;
van het grondgebruik, landinrichting speciaal de inrichting van&#13;
landelijke gebieden (het Ontwerp spreekt in art. 4 ten onrechte van het&#13;
landelijk gebied, terwijl er een grote verscheidenheid bestaat). Vanouds&#13;
wordt in de ruilverkaveling de uitvoering van werken gepland bij het&#13;
zgn. plan van voorzieningen en de herindeling van het grondgebruik bij&#13;
het plan van toedeling. Het plan van voorzieningen wordt nu gesplitst in&#13;
een landinrichtingsprogramma en een landinrichtingsplan, terwijl aan het&#13;
plan van toedeling een begrenzingenplan voor de openbare gronden&#13;
en een plan van tijdelijk gebruik voorafgaat. Deze planningsstructuur, waaraan dus nog&#13;
een structuurschema en een voorbereidingsschema voor de algemene beleidsplanning&#13;
voor het hele land ten grondslag liggen, is bij ruilverkaveling&#13;
en herinrichting dezelfde.&#13;
Alleen de aanpassingsinrichting kent een eenvoudiger structuur, waarbij&#13;
het landinrichtingsprogramma met zijn zware koppeling aan het streekplan&#13;
ontbreekt en meteen een aanpassingsplan door G.S. op basis van een ontwerp&#13;
van de centrale commissie na overleg met het bevoegd orgaan wordt&#13;
vastgesteld. Dit bevoegd orgaan is het overheidsorgaan dat bevoegd is tot&#13;
besluitneming inzake de verwezenlijking van de infrastructurele voorziening&#13;
van nationaal of regionaal belang, die tot de aanpassingsinrichting&#13;
aanleiding geeft. Opvallend is dat in het hoofdstuk IV over de voorbereiding&#13;
van een besluit tot aanpassingsinrichting zowel de coördinatie met de&#13;
ruimtelijke facetplanning (streek- en bestemmingsplannen) als die met de&#13;
sectorplanning voor het betrokken infrastructurele werk (bijv. een rijksweg,&#13;
spoorweg, kanaal, recreatiegebied, ontgronding enz.) geheel ontbreekt.&#13;
Zelfs het overleg met de gemeenten en waterschappen wordt niet&#13;
eens meer genoemd, alleen het overleg met het bevoegde orgaan, bijv.&#13;
Rijkswaterstaat, terwijl toch het aanpassingsplan precies dezelfde soort&#13;
maatregelen en voorzieningen kan inhouden als het landinrichtingsplan en&#13;
ook door een begrenzingenplan en een plan van toedeling van even ingrijpende&#13;
aard wordt gevolgd. Het is duidelijk, dat men ook hierbij de operationele&#13;
gebiedsaanwijzing als coördinatiemechanisme tussen facet- en sectorplanning&#13;
ontbeert. In het RARO-advies over het wetsontwerp is deze&#13;
voor de landinrichting nog eens uitgewerkt. De gebiedsaanwijzing zou in&#13;
dit geval een gecoördineerde (complementaire) besluitvorming van bevoegd&#13;
orgaan, centrale commissie en provincie en gemeente moeten zijn, waarbij&#13;
gelijktijdig tot de aanleg van het werk en de aanpassingsinrichting wordt&#13;
besloten, onder terugkoppeling naar streek- en bestemmingsplan als eerder&#13;
bepleit. Zolang de WRO de oga niet in algemene zin inhoudt en de sectorwetgeving&#13;
(bijv. de in uitzicht gestelde planningwet verkeer en vervoer)12) niet&#13;
in bijzondere zin, zal de aansluiting bij beide wel nooit helemaal lukken.&#13;
Hetzelfde geldt voor de andere nieuwe landinrichtingsvorm die het wetsontwerp,&#13;
overigens in navolging van de Reconstructiewet Midden-Delfland&#13;
en de Reconstructiewet Oost-Groningen/Veenkoloniën, introduceert, nl.&#13;
de herinrichting. Deze is wat de aansluiting op het streekplan aangaat wel&#13;
beter uitgewerkt, niet wat betreft de aansluiting op het bestemmingsplan en op de verschillende vormen van sectorplanning, die in de landinrichting&#13;
samenlopen. Weliswaar houdt de M.v.T. op blz. 15 e.v. belangrijke beschouwingen&#13;
in omtrent deze samenloop, waarbij zelfs de Kaderwet specifiek&#13;
welzijn als multisectorwet voor het CRM-welzijn erbij wordt betrokken&#13;
- terecht, omdat ook welzijnsvoorzieningen in de landinrichtingsplanning&#13;
kunnen worden opgenomen - maar bevredigen doen zij toch&#13;
niet. Polak heeft er al op gewezen, dat de procedure projectontwikkeling&#13;
openluchtrecreatie van CRM nog steeds op pseudo-wetgeving berust. Het&#13;
eerstdaags verschijnende Structuurschema Openluchtrecreatie zal voor de&#13;
RARO een goede gelegenheid zijn om een wet op de openluchtrecreatie te&#13;
bepleiten, zoals eerder bij het Structuurschema Verkeer en Vervoer zo&#13;
succesvol met de planningwet verkeer en vervoer is gebeurd en bij het&#13;
Structuurschema Vaarwegen met een Vaarwegennet, hoewel daarover nog&#13;
geen beslissing is genomen. Ten aanzien van alle sectorale inrichtingswetten&#13;
ware een koppeling aan de Landinrichtingswet op den duur tot stand te&#13;
brengen, niet alleen vanwege mogelijke aanpassingsinrichtingen, maar ook&#13;
vanwege de gecoördineerde planning en uitvoering van infrastructurele&#13;
werken in het kader van de herinrichting. De betreffende monosectorale&#13;
structuurschema's moeten daartoe direct al een duidelijke dwarsverbinding&#13;
krijgen met het multisectorale Structuurschema Landinrichting. En wat ik&#13;
hier zeg over bovengenoemde geldt m.m. ook voor andere structuurschema's,&#13;
waaronder dat voor natuur- en landschapsbehoud, hetwelk ik in&#13;
verband met het beheer hierna nog ter sprake zal brengen. Ook de koppeling&#13;
aan de Wet op de stadsvernieuwing verdient in verband met de dorpsvernieuwing&#13;
in het kader van de landinrichting bijzondere aandacht.&#13;
Deze noodzakelijke koppelingen aan de niet-agrarische sectorwetgeving&#13;
en -planning vormen voor mij ook één van de argumenten voor het onderscheiden&#13;
van een bijzondere landinrichtingsvorm die herinrichting heet&#13;
naast de meer speciaal op de landbouw gerichte ruilverkaveling. Een tweede&#13;
argument zal ik onder 6 nog ter sprake brengen, omdat het betrekking&#13;
heeft op de grotere beschikkingsmacht die de overheid met het oog op de&#13;
grondverwerving voor niet-agrarische doeleinden bij herinrichting nodig&#13;
heeft. Beide argumenten zijn overigens nogal betrekkelijk, omdat ook bij&#13;
ruilverkaveling heel wat niet-agrarische belangenbehartiging kan plaatsvinden,&#13;
zoals de huidige praktijk bewijst.&#13;
Het moeilijkst heb ik het echter met het doen vervallen van het stemrecht&#13;
van eigenaren en pachters bij herinrichting. M.i. volgt de Regering hierbij&#13;
een verkeerde gedachtengang. De redenering luidt dat men de besluitvorming&#13;
omtrent herinrichting niet aan agrariërs kan overlaten, omdat&#13;
daarbij niet-agrarische belangen gelijkwaardig moeten worden behartigd. Op zichzelf is dat natuurlijk juist, maar dit betekent nog niet, dat daarmee&#13;
de voornaamste rechtsgronden voor het stemrecht zijn komen te vervallen.&#13;
In het Rapport Balans Ruilverkavelingswet hebben wij destijds een achttal&#13;
gronden genoemd,13) maar twee wegen voor mij het zwaarst. Dat zijn de investeringsdwang&#13;
en de ruildwang die resp. via kostenomslag en plan van&#13;
toedeling aan de eigenaren en gebruikers worden opgelegd. Kortom, er&#13;
wordt - óók bij de herinrichting - dwangmatig over eigendom, gebruik&#13;
en investeringen van individuele landbouwbedrijven beschikt op een wijze&#13;
die verder in het kader van het ruimtelijk beleid niet voorkomt. Behalve&#13;
wanneer later een door mij in opdracht van de Regering ontworpen Wet op&#13;
de stedelijke herverkaveling van kracht zou worden, maar daarin zal het&#13;
stemrecht dan ook niet ontbreken.&#13;
De vraag is nu of het mogelijk zou zijn door een splitsing in het instrumentarium&#13;
van de herinrichting toch het behoud van het stemrecht te kunnen&#13;
bewerkstelligen. Via het RARO-advies is deze vraag al eerder opgeworpen&#13;
en ik ga er nu wat dieper op in. Het lijkt er op, dat het Ontwerp zelf de&#13;
voorgestelde splitsing al bijzonder gemakkelijk maakt. Anders dan in de&#13;
Ruilverkavelingswet is in het Ontwerp namelijk de herverkaveling procedureel&#13;
duidelijk afgescheiden van de rest van de herinrichtingsprocedure.&#13;
Vooreerst door de opname ervan in een apart hoofdstuk VII, waarin alle&#13;
bepalingen zijn samengevoegd, die betrekking hebben op de planmatige&#13;
verandering van de rechtstoestand met bijbehorende schadeloosstellingen&#13;
via plan van toedeling en lijst van geldelijke regelingen, nadat eerst de ingebrachte&#13;
rechten en waarden zijn vastgesteld. Daarna volgen dan nog in&#13;
hoofdstuk VIII de bepalingen over de kostenverdeling. Wat zou er tegen&#13;
zijn de toepassing van deze beide hoofdstukken ook bij herinrichting en&#13;
zelfs bij de aanpassingsinrichting afhankelijk te stellen van een stemming,&#13;
nu juist daarin de ruil- en investeringsdwang voor de agrarische eigenaren&#13;
en gebruikers besloten ligt? Het Ontwerp kent in art. 13 nu reeds de mogelijkheid&#13;
dat herverkaveling bij herinrichting voor het gehele gebied of een&#13;
gedeelte daarvan achterwege blijft. Bij verwerping van de herverkaveling&#13;
zou weliswaar dit onderdeel van de herinrichting komen te vervallen, maar&#13;
de rest zou via onteigening en aankoop, al dan niet krachtens voorkeursrecht,&#13;
heel goed kunnen worden uitgevoerd. Natuurlijk kan de herverkaveling&#13;
via het plan van toedeling ook mede dienstbaar zijn aan niet-agrarische&#13;
grondruil, maar het is de vraag of daarin een voldoende rechtvaardiging&#13;
ligt om het stemrecht af te schaffen. In ieder geval zie ik die rechtvaardiging&#13;
niet liggen in de realisatie van beheersgebieden via een stelsel van beheersovereenkomsten, omdat die op basis van vrijwilligheid moeten worden&#13;
gesloten, hoe belangrijk - naar wij thans zullen zien - het plan van&#13;
toedeling te dien aanzien ook mag zijn.&#13;
5. De Landinrichtingswet en het beheer van onroerend goed&#13;
De Ruilverkavelingswet houdt vanouds een regeling in van beheer en onderhoud&#13;
van wegen, waterlopen, dijken en kaden met de bijbehorende&#13;
kunstwerken. Zulks in nauwe aansluiting aan het waterstaatsrecht dat immers&#13;
zowel voor wegen als voor andere waterstaatswerken een complete&#13;
publiekrechtelijke beheersregeling inhoudt. Zodoende kunnen openbare&#13;
wegen als regel in eigendom, beheer en onderhoud aan de gemeenten worden&#13;
toegewezen en openbare waterlopen e.d. aan de waterschappen, terwijl&#13;
het onderhoud ervan in de waterschapsreglementen vaak aan particulieren&#13;
is opgedragen. Ook in de Landinrichtingswet zal de toewijzing door G.S.&#13;
geschieden, zulks aan de hand van de voornemens die al in het landinrichtingsplan&#13;
zijn opgenomen en van voorstellen van de Centrale Landinrichtingscommissie,&#13;
welke bij het zgn. begrenzingenplan worden gevoegd.&#13;
Dit plan geeft de grenzen aan van de gronden met een openbare&#13;
bestemming, welke aan de toedeling worden onttrokken en waarover wij&#13;
hierna in verband met de beschikking over onroerend goed nog het een en&#13;
ander zullen zeggen.&#13;
Hier zij er slechts op gewezen dat het begrenzingenplan in de plaats&#13;
treedt van het vroegere definitieve plan van wegen en waterlopen. Alleen&#13;
heeft het nu in de artt. 117 e.v. een ruimere strekking, omdat het nu ook de&#13;
natuurgebieden en elementen van landschappelijke, recreatieve, cultuurhistorische&#13;
of natuurwetenschappelijke waarde, alsmede andere voorzieningen&#13;
van openbaar nut omvat. De beheerswetgeving die op deze gebieden,&#13;
elementen en voorzieningen betrekking heeft, is echter nog zeer incompleet.&#13;
Zo bestaan er wel een Natuurbeschermingswet en een Monumentenwet&#13;
die resp. voorzien in de aanwijzing van beschermde natuurmonumenten&#13;
en stads- of dorpsgezichten, maar in die wetten is het beheer van&#13;
deze gebieden zeer onvolledig geregeld. Voor recreatiegebieden en fraaie&#13;
cultuurlandschappen bestaat zelfs nog helemaal geen beheerswetgeving, ofschoon&#13;
een Beheerswet landbouwgronden als opvolger van de Beschikking&#13;
beheersovereenkomsten 14) in de maak is. Gezien deze onvolledigheid is het&#13;
begrijpelijk dat het Ontwerp Landinrichtingswet volstaat met de toewijzing&#13;
van de eigendom van bovengenoemde gebieden, elementen en voorzieningen&#13;
en wel aan het Rijk (bijv. Staatsbosbeheer) of aan een andere rechtspersoon, indien deze daarmee instemt, zulks wederom in aansluiting&#13;
aan het landinrichtingsplan en het begrenzingenplan.&#13;
Met een dergelijke eigendomsregeling kan nog slechts het beheer van een&#13;
gedeelte van de natuur- en landschapsgebieden worden veiliggesteld. Namelijk&#13;
alleen die gebieden waarvoor eigendomsverwerving door het Rijk&#13;
of een andere rechtspersoon met het oog op het beheer noodzakelijk en&#13;
mogelijk is. Voor het overgrote deel van de beheersgebieden zal dit&#13;
echter niet het geval zijn, zeker niet voorzover deze vallen onder de&#13;
werking van de Relatienota. Deze nota en de daarop gevolgde&#13;
Beschikking beheersovereenkomsten voorziet in de aanwijzing van&#13;
beheersgebieden en reservaten, waar beheersovereenkomsten met&#13;
eigenaren en pachters kunnen worden afgesloten ten behoeve van het&#13;
landschapsbeheer.&#13;
Het Ontwerp Landinrichtingswet speelt hierop in door de begrenzing&#13;
van deze beheers- en reservaatsgebieden in hoofdlijnen in het&#13;
landinrichtingsprogramma (art. 35) en meer gedetailleerd in het&#13;
landinrichtingsplan (art. 70) te doen opnemen. Noch uit de tekst noch uit&#13;
de toelichting (blz. 18) blijkt duidelijk of deze gebiedsaanwijzingen ook&#13;
bij het programma en het plan zelf kunnen plaatsvinden danwel alleen in&#13;
coördinatie daarmee, zoals ook de aanwijzing van een natuurmonument&#13;
gecoördineerd kan worden met het landinrichtingsprogramma, zonder&#13;
daarvan deel uit te maken. Het verschil is echter, dat de&#13;
natuurmonumenten niet in de tekst van het Ontwerp worden genoemd,&#13;
ook niet wat de begrenzing betreft, en de beheers- en reservaatsgebieden&#13;
wel. Zij worden in art. 35 zelfs keurig netjes omschreven, nl. resp. in&#13;
termen van gebieden waar de uitoefening van de landbouw mede gericht&#13;
dient te worden op doeleinden van natuur- of landschapsbehoud&#13;
(beheersgebieden) of waar het beheer in de toekomst uitsluitend of&#13;
nagenoeg uitsluitend daarop gericht dient te zijn (reservaten).&#13;
Wat het afsluiten van beheersovereenkomsten in deze gebieden betreft,&#13;
volstaat de toelichting op blz. 18 merkwaardigerwijs met de opmerking,&#13;
dat het voor het welslagen van de landinrichting van groot belang kan zijn,&#13;
dat bij de betrokkenen in voldoende mate de bereidheid bestaat beheersovereenkomsten&#13;
te sluiten. Anders dan de Interimnota15) maakt het wetsontwerp&#13;
met geen woord meer melding van de belangrijke rol die het plan&#13;
van toedeling te dien aanzien kan spelen. Toch zal naar mijn stellige overtuiging&#13;
dit plan van doorslaggevende betekenis blijken te zijn voor het&#13;
hele welslagen van de Relatienota. Immers beheersovereenkomsten zullen&#13;
vrijwillig moeten worden aangegaan en het praktisch ondenkbaar, dat&#13;
degenen die toevallig eigendom en gebruik in het betrokken gebied&#13;
hebben, daartoe steeds bereid zouden zijn. Men krijgt het beheer van een heel gebied op basis&#13;
van overeenkomsten m.i. alleen rond, wanneer tevens over de eigendom&#13;
van een veel groter gebied planmatig kan worden beschikt, zoals dat bij&#13;
landinrichting via het plan van toedeling het geval is. Uit dat grotere gebied&#13;
kunnen dan de eigenaren en gebruikers die daartoe bij de wenszittingen of&#13;
al eerder bereidheid hebben getoond, worden verzameld en vervolgens onder&#13;
gelijktijdige afsluiting van een beheersovereenkomst worden toegedeeld&#13;
in het beheers- of reservaatsgebied. Vaak zal het hierbij om gronden&#13;
gaan , die als extensieve landbouwgrond aan een normaal bedrijf worden&#13;
toegevoegd, zodat de betreffende boeren ook niet uitsluitend beheerslandbouw&#13;
behoeven te beoefenen, laat staan als parkwachter of indiaan in&#13;
een reservaat op te treden.&#13;
Ook hier wreekt zich weer, dat de geodeten onvoldoende bij de totstandkoming&#13;
van het wetsontwerp zijn betrokken. Hier en daar wordt in de geodetische&#13;
literatuur al over een specifieke beheersverkaveling gesproken.16)&#13;
Theoretisch is zelfs denkbaar dat een dergelijke verkaveling puur op de totstandkoming&#13;
van een bepaald beheer is gericht, hoewel zij meestal ook wel&#13;
met enige inrichting gepaard zal gaan. Maar juist een administratieve ruilverkaveling&#13;
als door mij onder 2 bepleit lijkt mij bij uitstek geschikt om als&#13;
kader voor een beheersverkaveling te dienen. Misschien dat het tweede&#13;
groene front een handje mee kan helpen om deze milieuvriendelijke ruilverkaveling&#13;
van de grond te krijgen. Men heeft van die kant tot dusver te&#13;
weinig ingespeeld op de voorstellen die ik destijds aan beide groene fronten&#13;
heb gedaan.17)&#13;
6. De Landinrichtingswet en de beschikking over onroerend goed&#13;
Het meest karakteristiek zowel voor de landinrichting in het algemeen als&#13;
voor de ruilverkaveling in het bijzonder is de bijzondere wijze van beschikking&#13;
over onroerend goed. Ruilverkaveling is zelfs een aparte originaire&#13;
wijze van rechtsverkrijging, gepaard gaande met algehele rechtsvernieuwing&#13;
(titelzuivering), behalve wat hypotheken betreft, die met behoud van&#13;
rang op de nieuwe kavels overgaan (zaaksvervanging i.p.v. rechtsvervanging).&#13;
In feite treft men bij de ruilverkaveling en straks ook bij de herinrichting&#13;
en de aanpassingsinrichting nog een tweede wijze van rechtsverkrijging&#13;
aan naast de meerzijdige ruil via een akte van toedeling, nl. de toewijzing&#13;
aan openbare lichamen en andere rechtspersonen via een algemene&#13;
aftrek van het blok. Weliswaar gaat de eigendom van de toegewezen gronden volgens het&#13;
Ontwerp pas over door de overschrijving van de akte van toedeling, waarin&#13;
de toewijzingsbesluiten van G.S. thans voor dit deel expliciet moeten worden&#13;
opgenomen (art. 199). Onder de Ruilverkavelingswet kon men voor de&#13;
toewijzing van de eigendom van wegen en waterlopen nog aannemen, dat&#13;
zij geheel buiten de verdeling van het blok om ging door de rechtstreekse&#13;
overschrijving van het toewijzingsbesluit ingevolge art. 80 lid 4. Dit leverde&#13;
een merkwaardig onderscheid op met de zgn. toewijzing aan openbare&#13;
lichamen ex art. 13, ten aanzien waarvan op grond van art. 82 sub 3 werd&#13;
verondersteld dat deze zich wèl via plan en akte van toedeling zou voltrekken.&#13;
18) Hoe dat zij, ook volgens de regeling in het Ontwerp zal er nog wel&#13;
een onderscheid blijven bestaan tussen de toedeling naar evenredigheid van&#13;
inbreng en de toewijzing op basis van een algemene aftrek, niet zozeer wat&#13;
betreft de wijze van verkrijging zelf alswel wat betreft de procedure en normen&#13;
die ervoor gelden.&#13;
Het Ontwerp Landinrichtingswet lanceert overigens, naast de al van de&#13;
ruilverkaveling bekende onderscheiding tussen toedeling en toewijzing, nog&#13;
een derde wijze van rechtsverkrijging, t.w. de onteigening op grond van een&#13;
landinrichtingsplan. De regeling komt in de plaats van die voor de&#13;
onteigening tot het verhogen van de opbrengst van gronden en daarmee in&#13;
verband staande werken. Ook hier maken dus de cultuurtechnische&#13;
doeleinden plaats voor landinrichtingsdoeleinden van ruimere strekking.&#13;
Het zullen vooral doeleinden van natuur- en landschapsbeheer,&#13;
openluchtrecreatie en infrastructuur zijn, waarvoor onteigend kan&#13;
worden, maar men kan ook aan dorpsvernieuwing e.d. denken. Bij&#13;
herinrichting is men voor dit soort doeleinden op onteigening&#13;
aangewezen, omdat de toewijzing hier alleen mag dienen voor aanleg en&#13;
verbetering van wegen en waterlopen tot een maximum van drie procent&#13;
van het blok (art. 127). De ruilverkaveling moet het geheel met de&#13;
toewijzing stellen, maar deze omvat tevens voorzieningen met betrekking&#13;
tot natuur en landschap en andere doeleinden van openbaar nut en wel tot&#13;
een maximum van vijf procent (art. 128). De aanpassingsinrichting staat er&#13;
precies tussenin: maximaal drie procent voor wegen en waterlopen, natuur,&#13;
landschap en openluchtrecreatie (art. 129) en eveneens geen mogelijkheid&#13;
van onteigening, behalve natuurlijk voor de infrastructurele voorziening&#13;
die deze inrichting nodig maakt.&#13;
Tot zover geeft mij het stelsel van het wetsontwerp geen bijzondere aanleiding&#13;
tot opmerkingen. Dit wordt echter anders, wanneer ik de&#13;
procedure van de grondverwerving voor niet-agrarische doeleinden in beschouwing&#13;
neem. Niet zozeer wat de onteigening betreft, want die doorloopt de gewone&#13;
procedure van een onteigening bij Koninklijk Besluit, waarbij ik aanneem&#13;
dat de Minister van Landbouw en Visserij de voordracht doet bij de&#13;
Kroon na het horen van de Raad van State. Ik zie althans niet goed, wat&#13;
V.R.O. dat zich blijkens de voorgeschiedenis19) gaarne opwerpt als het onteigeningsministerie&#13;
bij uitstek, met deze onteigening te maken zou hebben&#13;
of het moet zijn langs de lijn van het kadaster. Nee, mijn bezwaar richt zich&#13;
tegen het begrenzingenplan en de daarop gebaseerde toewijzingsbesluiten&#13;
van G.S. inzake de eigendom van wegen en waterlopen met bijbehorende&#13;
kunstwerken, natuurgebieden, elementen van landschappelijke, recreatieve,&#13;
cultuurhistorische of natuurwetenschappelijke waarde en de overige&#13;
gronden bestemd voor doeleinden van openbaar nut.&#13;
Het systeem dat men met dit begrenzingenplan voor ogen heeft, is op&#13;
zichzelf wel duidelijk. Begrenzingenplan en plan van toedeling vormen een&#13;
geheel in die zin, dat het eerste plan eerst de openbare ruimte afgrenst,&#13;
waarna het tweede plan de overgebleven particuliere gronden verdeelt, terwijl&#13;
beide lijnen in de akte van toedeling weer samenkomen, omdat daarin&#13;
de nieuwe zakelijke rechtstoestand van het hele gebied wordt omschreven&#13;
en vervolgens via overschrijving in de openbare registers gerealiseerd. In dit&#13;
systeem behoren dus ook de in herinrichtingsverband onteigende gronden&#13;
langs de weg van de toewijzing naar hun definitieve bestemming te worden&#13;
geleid. Ik zeg opzettelijk: bestemming, want de beschikking over onroerend&#13;
goed is niet alleen bepalend voor inrichting en beheer, maar ook -&#13;
zoals wij in par. 3 al gezien hebben - voor de bestemming. Dit geldt niet&#13;
alleen voor onteigende, maar ook voor rechtstreeks via een algemene aftrek&#13;
toegewezen gronden. En het is m.i. onjuist, wanneer men het in M.v.T.&#13;
blz. 31 doet voorkomen, alsof het begrenzingenplan in dit opzicht alleen&#13;
maar technisch-beschrijvend en kadastraal-administratief van aard zou&#13;
zijn. Het is het begrenzingenplan met de daarop steunende toewijzingsbesluiten,&#13;
dat als realisatie van de desbetreffende voornemens uit het landinrichtingsplan&#13;
bepaalt, welk openbaar lichaam of andere rechtspersoon de&#13;
eigendom krijgt van een bepaald onroerend goed met openbare bestemming.&#13;
Sterker nog: het begrenzingenplan bepaalt uiteindelijk definitief,&#13;
welke gronden voor toewijzing in aanmerking komen en dus aan hun agrarische&#13;
bestemming worden onttrokken.&#13;
Was in art. 45 Ruilverkavelingswet nog een beroepsmogelijkheid op de Kroon geopend voor rechthebbenden en pachters tegen de toewijzing aan&#13;
openbare lichamen en in art. 79 voor belanghebbende openbare lichamen&#13;
tegen de vaststelling van het plan van wegen en waterlopen en het landschapsplan,&#13;
art. 124 van het Ontwerp houdt alleen nog een dergelijk beroep&#13;
in stand tegen de toewijzing van wegen en waterlopen voor de belanghebbende&#13;
openbare lichamen en rechtspersonen. Argument voor deze vermindering&#13;
van de rechtsbescherming is, dat het begrenzingenplan slechts een&#13;
afgeleide van het landinrichtingsplan is en dat dit plan en het daaraan voorafgegane&#13;
programma voldoende waarborgen van inspraak en bezwarenbehandeling&#13;
inhouden. Ik kan deze argumentatie niet volledig delen: bij het&#13;
landinrichtingsplan ligt de nadruk veel meer op de uitvoering van werken&#13;
en veel minder op de beschikking over eigendom en bovendien vind ik, dat&#13;
voor het laatste een simpele bezwarenprocedure onvoldoende is. Een algemene&#13;
aftrek van het blok is tenslotte niet niks.&#13;
Bovendien ligt met de toekomstige Wet Vervreemding Landbouwgronden&#13;
nog een vierde publiekrechtelijke wijze van rechts verkrijging ook&#13;
in het kader van de landinrichting in het verschiet, nl. een voorkeursrecht&#13;
voor het Bureau Beheer Landbouwgronden in daartoe aangewezen landinrichtingsgebieden&#13;
voor daarbinnen nader aangewezen kadastrale percelen.&#13;
In het RARO-advies over het Ontwerp Landinrichtingswet is er al op&#13;
gewezen, dat dit recht niet voor agrarische, doch alleen voor nietagrarische&#13;
doeleinden behoort te worden toegepast, doch de vraag is hoe je&#13;
dat controleert. Bovendien is men bij het voorkeursrecht, evenmin als bij&#13;
de onteigening, niet gebonden aan maximumpercentages, terwijl het&#13;
B.B.L. ook daarbuiten nog gronden kan aankopen en via het plan van toedeling&#13;
voor niet-agrarische doeleinden bestemmen.&#13;
Al met al reden om de hele niet-agrarische grondverwerving en daarmee&#13;
verbonden rechtsbescherming nog eens uiterst kritisch te bezien, zowel in&#13;
het kader van het begrenzingenplan, wat tezamen met de desbetreffende&#13;
besluiten van G.S. in feite een toewijzingsplan is, als in dat van het plan&#13;
van toedeling. Bij het eerste hoort n.m.m. voor iedere rechthebbende een&#13;
Kroonberoep en bij het tweede een beroep op de rechtbank, beide met een&#13;
volledige toetsingsmogelijkheid aan bestemmingsplan en wet. Laatstgenoemd&#13;
plan is er met al zijn waarborgen tenslotte niet voor niets. Ook landbouwgrond&#13;
is in dit land een schaars artikel geworden, waarmee bij alle&#13;
euforie over niet-agrarische belangenbehartiging in het kader van de landinrichting&#13;
uiterst zuinig behoort te worden omgesprongen.20) 7. De Landinrichtingswet en het gebruik van onroerend goed&#13;
Sinds haar ontstaan is de ruilverkaveling steeds meer geëvolueerd van&#13;
een pure eigendomsverkaveling tot (mede) een gebruiksverkaveling. De wet&#13;
van 1954 heeft deze ontwikkeling geaccentueerd door de opneming van een&#13;
uitvoerige regeling omtrent de pacht in de artt. 18 e.v. Een regeling die&#13;
praktisch letterlijk is overgenomen in de artt. 135 e.v. van het Ontwerp&#13;
Landinrichtingswet. Zulks met veronachtzaming van het feit dat de in dit&#13;
opzicht zeer deskundige Werkgroep Balans Ruilverkavelingswet in 1968&#13;
heeft geconstateerd, dat deze regeling uit het oogpunt van een goede gebruiksverkaveling&#13;
allerminst optimaal mag heten. Men heeft bij het Ministerie&#13;
van Landbouw blijkbaar toch te weinig oog voor wat er werkelijk&#13;
in het kader van de herverkaveling speelt, laat staan bij de RPD, die uitsluitend&#13;
van planologische wanten weet. Ik zeg het opzettelijk maar een&#13;
keer zo hard, omdat mij gebleken is dat men met zachtheid tegenover departementale&#13;
kolossen ook weinig of niets begint. Dit heeft een jarenlange&#13;
ervaring met de grondpolitiek mij intussen wel geleerd.&#13;
In ieder geval heeft de Werkgroep Balans Ruilverkavelingswet, mede op&#13;
grond van de Zeeuwse ervaring met de regeling uit de Herverkavelingswet,&#13;
belangrijke vereenvoudigingen voorgesteld, zowel ten aanzien van de toedeling&#13;
van pachtrechten (blz. 354 e.v.) als ten aanzien van de totstandkoming&#13;
van nieuwe pacht- en wijzigingscontracten (blz. 369 e.v.). Deze&#13;
vereenvoudigingen komen neer op grotere bevoegdheden van de landinrichtingscommissie,&#13;
wat betreft het toepassen van pachtruil, incl. de mogelijkheid&#13;
van synchronisatie van alle goedgekeurde pachtovereenkomsten&#13;
voor de wettelijke duur, en wat betreft de vervanging van alle oude pachtcontracten&#13;
door nieuwe, met inachtneming van algemene voorwaarden behorende&#13;
bij het plan van toedeling. De regeling is nu nodeloos ingewikkeld&#13;
en omslachtig.&#13;
Wèl een verbetering ten opzichte van de bestaande wet is de voorgestelde&#13;
regeling betreffende een plan van tijdelijk gebruik. Art. 54 lid 4 beperkt&#13;
zich nu tot de bepaling, dat gronden tijdelijk in gebruik kunnen worden gegeven&#13;
en dat de ter zake van pacht geldende wettelijke bepalingen daarbij&#13;
niet toepasselijk zijn. Dit laatste blijft ook onder de nieuwe wet gelden,&#13;
maar de tijdelijke ingebruikgeving komt nu op een planbasis te berusten.&#13;
Men ondervangt daarmee zowel het echte tijdelijke gebruik van andere percelen&#13;
met het oog op de uitvoering van werken tot na gereedkoming daarvan&#13;
(vergelijkbaar met wisselwoningen bij de stadsvernieuwing) als de zgn.&#13;
voorlopige ingebruikgeving, vooruitlopend op het plan van toedeling. Zo&#13;
ergens, dan geldt ook hier, dat niets zo definitief is als het voorlopige.&#13;
Deze anticiperende werking maakt het latere beroep tegen het plan van toedeling vaak praktisch illusoir, omdat percelen die al jaren bij iemand in&#13;
gebruik zijn niet gemakkelijk aan deze kunnen worden ontnomen. Dit was&#13;
voor de Werkgroep Balans Ruilverkavelingswet aanleiding om enerzijds&#13;
een vaststelling van het plan van toedeling vóór de uitvoering van werken te&#13;
bepleiten (blz. 358 e.v.) en anderzijds een speciaal beroepsrecht tegen de ingebruikgeving,&#13;
voor het geval dit voorstel onverhoopt geen ingang mocht&#13;
vinden (blz. 384 e.v.). Nu dit „onverhoopt" door het gebrek aan belangstelling&#13;
voor de eigenlijke herverkaveling van de zijde van de ontwerpers&#13;
bewaarheid is, is het pleidooi voor het beroepsrecht dus actueel. In het Ontwerp&#13;
wordt dit beroepsrecht gegeven op de rechter-commissaris die terzake&#13;
een beslissende bevoegdheid krijgt. Na de behandeling van de bezwaren tegen&#13;
het ter visie gelegde plan achtereenvolgens door de landinrichtingscommissie&#13;
en de rechter-commissaris wijzigt laatstgenoemde het plan zo&#13;
nodig en stelt het daarna vast. Tegen de uitspraak van de rechter-commissaris&#13;
staat geen rechtsmiddel open (art. 182).&#13;
Interessant is ook, dat naast de reeds lang bestaande wenszittingen nu&#13;
ook de richtlijnen voor het plan van toedeling zullen worden gelegaliseerd.&#13;
Deze richtlijnen bevatten volgens art. 183 de uitgangspunten voor de toedeling&#13;
van de rechten met betrekking tot de gronden, voorzover deze niet aan&#13;
openbare lichamen of rechtspersonen worden toegewezen. Het gaat hier&#13;
dus om algemene uitgangspunten (bijv. betreffende kavelconcentratie en&#13;
kavelinrichting), nu de individuele wensen van de eigenaren en gebruikers&#13;
op de wenszittingen worden genoteerd en computermatig verwerkt. Basisgegevens&#13;
voor het plan van toedeling zijn derhalve de ingebrachte rechten&#13;
en waarden, de wettelijke toedelingsnormen, de richtlijnen en de wensen.&#13;
Een ontwerp van de richtlijnen wordt door de centrale commissie naar aanleiding&#13;
van een voorstel van de landinrichtingscommissie vastgesteld en ter&#13;
inzage gelegd, waarna iedere belanghebbende daartegen bezwaren kan indienen.&#13;
Zodra de richtlijnen zijn vastgesteld zendt de centrale commissie&#13;
daarvan afschrift aan de landinrichtingscommissie en de rechter-commissaris.&#13;
Art. 188 bepaalt dat die commissie het plan van toedeling opstelt&#13;
„met inachtneming van de richtlijnen". Dat geeft tegelijk de rechtskracht&#13;
aan, die duidelijk zwakker is dan die van de wettelijke toedelingsnormen.&#13;
Het gaat hier slechts om algemene desiderata voor een goede gebruiksverkaveling,&#13;
die niet altijd realiseerbaar zijn, maar waar voor de rechter toch&#13;
wel een beroep op kan worden gedaan. Dit geldt niet voor de individuele&#13;
wensen, waar de commissie alleen rekening mee zal moeten houden.&#13;
8. Financiële aspecten van de Landinrichtingswet&#13;
Het Ontwerp brengt op het stuk van de kostenverdeling belangrijke veranderingen aan, die duidelijk voortvloeien uit de sterk verbrede doelstelling&#13;
van de landinrichting ten opzichte van de huidige ruilverkaveling, ofschoon&#13;
deze in de praktijk ook al in dezelfde richting tendeert. De eerste en belangrijkste&#13;
is die van het zoveel mogelijk betrekken van lagere lichamen (provincies,&#13;
gemeenten, waterschappen en samenwerkingsverbanden van gemeenten)&#13;
in de kosten. In de tekst komt dit op meerdere plaatsen tot uiting,&#13;
o.a. in art. 34, tweede lid, waar staat dat de centrale commissie bij het landinrichtingsprogramma&#13;
kan bepalen dat door haar aangewezen voorzieningen&#13;
van openbaar nut slechts in het kader van de landinrichting tot stand&#13;
worden gebracht, indien tussen de landinrichtingscommissie en het betrokken&#13;
openbaar lichaam overeenstemming is verkregen over de geldelijke bijdrage&#13;
van het lichaam in de kosten van verwezenlijking van het landinrichtingsplan&#13;
en over de voorwaarden waaronder de betaling zal plaatsvinden,&#13;
en deze bijdrage en voorwaarden haar goedkeuring hebben gekregen.&#13;
Art. 214 lid 3 sluit hierop aan met de bepaling dat ten laste van andere&#13;
openbare lichamen dan het Rijk komen de kosten waartoe zij zich op grond&#13;
van art. 34, tweede lid, dan wel anderzijds bij overeenkomst hebben verplicht.&#13;
Uit de toelichting (blz. 46 e.v.) blijkt, dat hierbij met name wordt&#13;
gedacht aan de kosten van het waterlopenstelsel (waterschappen) en aan de&#13;
kosten van kwartaire en andere niet-planwegen en van fiets- en voetpaden,&#13;
alsmede bepaalde voorzieningen voor het landschap en de openluchtrecreatie&#13;
(gemeenten). Deze lagere lichamen worden hier op hun autonome&#13;
verantwoordelijkheden voor dit soort voorzieningen aangesproken en zij&#13;
kunnen dan ook parallel met de voorbereidings- en uitvoeringsprocedure&#13;
van het landinrichtingsproject over het al dan niet doorgaan ervan beslissen.&#13;
Deze nieuwe financiële benaderingswijze die ingevolge een door de&#13;
C.C.C, uitgebrachte nota ook nu reeds in de praktijk wordt nagestreefd,&#13;
kan vergaande gevolgen hebben voor het gehele verdere verloop van de&#13;
landinrichting, zowel wat de inhoud van de plannen als wat de bijdrage van&#13;
de eigenaren in de kosten daarvan betreft. Immers tijdens de uitvoering van&#13;
de zgn. ruilverkaveling nieuwe stijl onder de wet van 1954 is men er steeds&#13;
van uitgegaan, dat de kosten van met name wegen en waterlopen, die het&#13;
leeuwendeel uitmaken van het totale kostenbestand, voor rekening van de&#13;
eigenaren komen, voorzover niet door het Rijk gesubsidieerd. De Ruilverkavelingswet&#13;
spreekt in de artt. 115 en 116 niet eens over een bijdrage van&#13;
andere openbare lichamen, hoewel die in de praktijk soms voorkomt. Zelfs&#13;
moesten de eigenaren de desbetreffende grond daarenboven aanvankelijk&#13;
nog gratis afstaan. Op instigatie van de Werkgroep Balans Ruilverkavelingswet&#13;
(blz. 307 e.v.) is later een verrekening met de eigenaren in geld ingevoerd, die thans ook in art. 131 van het Ontwerp wordt gelegaliseerd&#13;
(zonder verwijzing overigens, waarom zou men zich als hoge overheid&#13;
wetenschappelijk verantwoorden?). Thans wordt er in de Toelichting op&#13;
blz. 48 e.v. zonder meer vanuitgegaan, dat de bedoelde kosten geheel voor&#13;
rekening van de betrokken openbare lichamen komen.&#13;
In de eerste plaats is het nog maar de vraag of deze cultuur- en civieltechnische&#13;
werken nu wel in de zelfde mate als in het verleden tot stand&#13;
zullen komen. Waterschappen kunnen, als zij daartoe besluiten, nog&#13;
proberen de kosten op de ingelanden te verhalen, hetgeen er voor deze dus&#13;
op neerkomt, dat het niet uitmaakt of zij door de hond (het Rijk via de&#13;
landinrichtingsrente) of door de kat (het waterschap via de&#13;
waterschapslasten) gebeten worden. In principe is het stemrecht van de&#13;
eigenaren in beide gevallen een beveiliging. Maar voor de gemeente ligt&#13;
het zo eenvoudig niet, omdat de gemeentelijke baatbelasting van art.&#13;
273a Gemeentewet nogal wat beperkingen kent en weinig frequent wordt&#13;
toegepast. Toch is het gezond, dat dit soort investeringen via de locale&#13;
democratie worden afgewogen, óók met het oog op de belangen van de&#13;
grondeigenaren, omdat voor hen het lak gemakkelijk duurder wordt dan&#13;
de brief.&#13;
In de tweede plaats komt het er voor de eigenaren, althans theoretisch,&#13;
aanmerkelijk gunstiger uit te zien, wat de kostenverdeling betreft. Als ik&#13;
de Toelichting op blz. 49 goed begrijp, zullen alleen de kosten van kavelinrichtingswerken&#13;
van collectieve aard naar de mate van het nut over de eigenaren&#13;
worden omgeslagen. Gedoeld wordt hier op het nu al in de praktijk&#13;
gehanteerde onderscheid tussen kavelaanvaardingswerken en kavelverbeteringswerken.&#13;
De eerste zijn van collectieve aard en dienen om de&#13;
toedeling van de kavels in het algemeen aanvaardbaar te maken, bijv. via&#13;
insteekwegen, kavelsloten e.d. De herverkavelingscommissie treedt hierbij&#13;
derhalve als opdrachtgever op en de kosten, voorzover niet door rijkssubsidie&#13;
gedekt, worden door het Rijk voorgeschoten en via de landinrichtingsrente&#13;
over een periode van 26 jaar tegen zes procent per jaar&#13;
verhaald (artt. 215 e.v.). Kavelverbeteringswerken daarentegen zijn van&#13;
individuele aard en kunnen naar gelang van behoefte door de particuliere&#13;
eigenaar worden opgedragen, zij het met een behoorlijke subsidie (bijv.&#13;
50%) van het Rijk. Gedacht kan worden aan zulke zaken als drainage,&#13;
erfverhar-ding, bedrij f s wegen, bedrijfsverplaatsingen etc. Het niet&#13;
gesubsidieerde deel van de kavelverbeteringskosten wordt niet&#13;
voorgefinancierd en moet dus bij de uitvoering contant worden betaald.&#13;
Art. 215 houdt nog een extra waarborg voor de eigenaren in door te bepalen,&#13;
dat het door een eigenaar te betalen gedeelte der kosten voor hem de&#13;
waardevermeerdering als gevolg van de landinrichting niet te boven mag gaan. Een veiligheidsklep die ook reeds in de speciale herinrichtingswetten&#13;
voorkwam en in dit wetsontwerp met zijn brede doelstelling toch wel nodig&#13;
is. Al was het alleen maar, omdat art. 214 lid 4 alle ten behoeve van het&#13;
blok gemaakte kosten, voorzover niet door een rijksbijdrage of een overeenkomst&#13;
met lagere lichamen gedekt, voor rekening van de gezamenlijke&#13;
eigenaren brengt. Je weet het maar nooit met overheden onder elkaar: het&#13;
zijn tenslotte ook maar mensen.&#13;
De beperking van de kosten had tenslotte voor de eigenaren nog een bijkomend&#13;
voordeel, nl. dat geen uitvoering zal worden gegeven aan het bij de&#13;
Interimnota geuite voornemen tot het opleggen van een voorlopige kostenaanslag&#13;
voor de periode tussen het gereedkomen van de werken en de definitieve&#13;
aanslag. De uitvoeringsprocedure zou er - aldus M.v.T. blz. 49 -&#13;
door worden verzwaard en verlengd, gezien de noodzaak van een aparte&#13;
grondslag, de mogelijkheid van het maken van bezwaar en de wisselingen&#13;
in het grondgebruik. De ondergetekenden beschouwen deze bezwaren als&#13;
overwegend tegenover het geringere voordeel voor de Staat, nu het aandeel&#13;
van de eigenaar in de kosten zo sterk wordt beperkt.&#13;
9. De Landinrichtingswet en de bestuurlijke organisatie&#13;
In het Ontwerp Landinrichtingswet weerspiegelt zich de hele problematiek&#13;
van de bestuurlijke organisatie van ons land, niet alleen wat betreft de&#13;
reorganisatie van het binnenlandse bestuur (herindeling van provincies, gemeenten&#13;
en waterschappen, territoriale en functionele decentralisatie en&#13;
complementair bestuur), maar ook wat betreft de organisatie van de rijksdienst&#13;
(interdepartementale coördinatie en taakverdeling). In het bijzonder&#13;
bij de laatstgenoemde problematiek ben ik de laatste tijd sterk betrokken&#13;
via de Commissie Hoofdstructuur Rijksdienst.21) Dit verhindert mij tevens&#13;
om er op dit moment al te veel over te zeggen. De landinrichting is bij uitstek&#13;
een interdepartementale aangelegenheid geworden. De interdepartementale&#13;
coördinatie en taakverdeling speelt dan ook zowel op bestuurlijk&#13;
als op ambtelijk niveau een grote rol.&#13;
Dit blijkt direct al uit de ondertekening van het wetsontwerp door maar&#13;
liefst vier ministers (Landbouw en Visserij, Volkshuisvesting en Ruimtelijke&#13;
Ordening, Justitie en Financiën) en één staatssecretaris (Cultuur, Recreatie en Maatschappelijk Werk). Dat laatste had ook de minister moeten&#13;
zijn, nu de Minister van CRM herhaaldelijk in het wetsontwerp wordt&#13;
genoemd als degene, in overeenstemming met wie de Minister van Landbouw&#13;
moet handelen, bijv. bij de vaststelling van het Voorbereidingsschema&#13;
Landinrichting in art. 17, mede op grond van het Structuurschema&#13;
waarvoor uiteraard hetzelfde geldt. Bij dit wetsontwerp heeft zich niet zozeer&#13;
de strijd over de eerste ondertekening door de Minister van Landbouw&#13;
voorgedaan als bij de Herinrichtingswet Oost-Groningen/Veenkoloniën,&#13;
waar men de Minister van VRO de voorrang wilde geven. Ten onrechte,&#13;
voorzover daartoe enkel planologische gronden worden aangevoerd; laatstgenoemde&#13;
bewindsman draagt alleen via het kadaster uitvoeringsverantwoordelijkheid&#13;
voor de landinrichting.&#13;
Daarmee kom ik dan tegelijk op de ambtelijke diensten die op rijksniveau&#13;
bij de voorbereiding en uitvoering zijn betrokken. Allereerst is dit&#13;
alvast ongeveer de helft van het Ministerie van Landbouw, nl. nagenoeg&#13;
het hele directoraat-generaal van de Landinrichting, Grond- en Bosbeheer&#13;
(Landinrichtingsdienst, Dienst Beheer Landbouwgronden en Staatsbosbeheer).&#13;
Zoals men weet is vooral de positie van Staatsbosbeheer als uitvoerende&#13;
dienst mede ten behoeve van CRM, voor wat het natuurbeheer betreft,&#13;
omstreden. In feite zou hier een interdepartementale dienst van gemaakt&#13;
moeten worden. Ik vind de benaming Landinrichtingsdienst wat&#13;
misleidend, omdat bijv. de Dienst van het Kadaster en de Openbare Registers&#13;
zich minstens zozeer met de landinrichting bezig houdt. Wat was er&#13;
eigenlijk tegen het oorspronkelijk epitheton „cultuurtechnisch"? Het is of&#13;
men zich bij Landbouw daarvoor is gaan schamen. Hoe dat zij, het kadaster&#13;
maakt op zijn beurt weer meer dan de helft van het personeel van&#13;
VRO uit (3800 op 7100), al heeft het natuurlijk naast de landinrichting de&#13;
veel omvangrijkere taak van de registratie van onroerend goed.22) CRM&#13;
komt er vooral met de Directie Natuurbehoud en Openluchtrecreatie aan te&#13;
pas, hoewel ook die uiteraard andere dan landinrichtingstaken heeft. Vijf&#13;
grote rijksdiensten - want ik verzuimde nog de RPD te noemen, die vooral&#13;
in het voorbereidende stadium van het Structuurschema Landinrichting een&#13;
rol speelt - dat duidt op heel wat rijksbemoeienis die, anders dan Polak&#13;
enigszins laat voorkomen, niet alleen maar historisch te verklaren is. Ik kom&#13;
daar bij de decentralisatie op terug.&#13;
Eerst echter nog iets over de interdepartementale coördinatie tussen deze&#13;
en andere rijksdiensten. Uiteraard is daarvoor in de eerste plaats de Centrale Landinrichtingscommissie bedoeld. Anders dan de Rijksplanologische&#13;
Commissie die alleen op de achterhand een rol speelt in verband met&#13;
de consequenties van de landinrichting voor het nationale ruimtelijke beleid&#13;
(vgl. art. 26 lid 2 Besluit Ruimtelijke Ordening), is dit niet alleen maar&#13;
een adviescommissie van de Regering, hoe belangrijk dat aspect op&#13;
zichzelf al is. De C.L.C, is, evenals de huidige C.C.C., tevens te&#13;
beschouwen als een zelfstandig bestuursorgaan, belast met de coördinatie&#13;
van het landinrich-tingsbeleid en het toezicht op de uitvoering. Zij wordt&#13;
in die taken bijgestaan door de Landinrichtingsdienst van het Ministerie&#13;
van Landbouw. In feite hebben wij hier alvast te maken met een fors stuk&#13;
functionele decentralisatie, omdat niet alleen een achttal ministers (naast&#13;
de genoemde met uitzondering van Justitie ook Verkeer en Waterstaat,&#13;
Binnenlandse Zaken, Volksgezondheid en Milieuhygiëne en Defensie),&#13;
maar ook de verenigingen van lagere lichamen (VNG, Unie van&#13;
Waterschappen en Interprovinciaal Overleg) en de maatschappelijke&#13;
belangenorganisaties van landbouw, natuurbescherming en&#13;
openluchtrecreatie in de commissie vertegenwoordigd zullen zijn, de&#13;
laatste zelfs met twee vijfde van het totale aantal leden van ten hoogste&#13;
twintig (art. 8).&#13;
Argument voor deze gedeelde beleidsverantwoordelijkheid tussen overheid&#13;
en maatschappelijke organisaties is dat het hier niet maar om een&#13;
ruimtelijke ordeningstaak gaat, doch om een ruimtelijke verzorgingstaak.&#13;
Zoals praktisch alle verzorgingstaken (inrichting en beheer op ruimtelijk&#13;
gebied, sectorstructuurbeleid op sociaal-economisch gebied, gezondheidszorg,&#13;
onderwijs en overige welzijnszorg op sociaal-cultureel gebied) kan&#13;
ook de onderhavige niet vervuld worden zonder de actieve medewerking&#13;
van de belanghebbenden en hun organisaties. In feite neemt de overheid&#13;
een stuk verantwoordelijkheid voor maatschappelijke taken van de samenleving&#13;
over en meer ook niet. Hetzelfde argument ligt ten grondslag aan de&#13;
zeer grote rol, die de (plaatselijke) landinrichtingscommissie als zelfstandig&#13;
bestuursorgaan bij de voorbereiding en uitvoering van de landinrichting&#13;
zal spelen. Ook die commissie zal ongetwijfeld weer een gemengde&#13;
samenstelling krijgen van enerzijds vertegenwoordigers van de lagere&#13;
lichamen en anderzijds de belangenorganisaties op regionaal niveau,&#13;
ofschoon de samenstelling meer aan het samenspel van gedeputeerde&#13;
staten en centrale commissie wordt overgelaten (artt. 26 e.v.). Behalve&#13;
functionele decentralisatie manifesteert zich hier dus ook al een stukje&#13;
decentralisatie naar de regio toe.&#13;
Wat de territoriale decentralisatie in het algemeen betreft, ook te dien&#13;
aanzien is Polak bepaald te somber, met name op het stuk van de gemeenten&#13;
die er volgens hem nog steeds bekaaid zouden afkomen. Ik deel die mening niet, ten eerste omdat de gemeenten met het bestemmingsplan&#13;
buitengebied en zijn bindende kracht ook van de kaart een enorme machtsvinger&#13;
in de landinrichtingspap hebben. Maar dat niet alleen: wij zagen bij&#13;
de financiële aspecten dat het de bedoeling is de financiering en dus ook het&#13;
doorgaan van de voornaamste werken in belangrijke mate van hen te laten&#13;
afhangen (zie ook de tekst van art. 34 lid 2), terwijl zij volgens art. 112 ook&#13;
met de uitvoering daarvan kunn</content><legacyfootnotes>') Coördinatie van de administratieve wetgeving inzake onroerend goed, Hand. N.J .V.&#13;
1973, deel 1, tweede stuk, blz. 7 e.v., 2e druk Zwolle 1975.&#13;
Behalve in Delft begint het thans ook aan de universiteiten de nodige aandacht te krijgen,&#13;
mede dankzij een in oprichting zijnd interuniversitair samenwerkingsverband voor onroerend&#13;
goed recht (ISOR).&#13;
2) Coördinatie administratieve wetgeving onroerend goed, Bouwrecht Monografie nr. 4,&#13;
Deventer 1976, blz. 93.&#13;
3) Dezerzijds als hoofdgebied van het bestuursrecht naast andere voor het eerst aldus onder&#13;
scheiden op de najaarsvergadering van de Vereniging voor Administratief Recht in 1974&#13;
en nader omschreven in Bestuursrecht in de sociale rechtsstaat, Deventer 1978, blz. 46 e.v.&#13;
In de nieuwe uitgave van het Nederlands Bestuursrecht van Samsom zal een apart deel aan&#13;
het ruimteli jk bestuursrecht worden gewijd. J. Wessel en H.H.A. Teeuwen - ook beide&#13;
Delftenaren - hebben de voornaamste uitspraken op het gebied van het ruimtelijk be&#13;
stuursrecht gebundeld in een uitgave van meer dan duizend bladzijden, Den Haag 1979.&#13;
4) Tijdschrift voor Kadaster en Landmeetkunde 1968, blz. 269-414.&#13;
5) Bouwrecht Monografie nr. 1, Deventer 1971.&#13;
6) Beleidsaspecten nieuwe wettelijke regeling landinrichting, advies van de Werkgroep&#13;
Landinrichting van het Landbouwschap, Den Haag 1974. Dit rapport is van aantoonbaar&#13;
grote invloed geweest op Interimnota (1976) en wetsontwerp (1979).&#13;
7) In 1899 werd door de Vereniging voor Kadaster en Landmeetkunde aan de Regering&#13;
een verhandeling over het nut van de ruilverkaveling aangeboden, naar aanleiding waarvan&#13;
in 1910 op verzoek van de Regering een rapport werd uitgebracht door een Commissie&#13;
van het Nederlandsch Landbouw Comité, tenslotte leidende tot de wet van 1924. Zie&#13;
Houwing-Polak-Dam, Ruilverkavelingswet 1954, Aant. nr. 3.&#13;
8) Bij de gelijknamige voordracht Balans van de Ruilverkavelingswet, Tijdschr. Kad. en&#13;
Landmeetk. 1964, blz. 109 e.v.&#13;
9) Rapport Werkgroep Toekomstvisie van de Vereniging voor Kadaster en&#13;
Landmeetkunde, uitgebracht in 1979 en aangehaald in mijn artikel De toekomst van het&#13;
kadaster in juridisch-bestuurlijk perspectief, Nederlands Geodetisch Tijdschrift, 1979,&#13;
blz. 170 e.v.&#13;
10) Vgl. Ci. Hamaker, De juridische betekenis van de uitbreidings- en de bestemmingsplankaart,&#13;
De Gemeentestem 1979, nr. 6582-6584.&#13;
") Zie dienaangaande het jurisprudentie-overzicht Ruilverkavelingswet 1954 van B. Dam in de&#13;
Pacht 1979, blz. 223 e.v.&#13;
12) Zie daarover V.J.M. Koningsberger en C.Th. Smit in Tijdschrift voor Openbaar Bestuur&#13;
1980, blz. 76 e.v. resp. 103 e.v.&#13;
13) Tijdschr. Kad. en Landmeetk. 1968, blz. 337 e.v.&#13;
14) Opgenomen in De Pacht 1979, blz. 367 e.v. met uitvoeringsbesluiten blz. 422 e.v.&#13;
15) Interimnota Landinrichtingswet, Den Haag 1976, blz. 45.&#13;
16) Vgl. mijn artikel in Ned. Geod. Tijdschr. 1979,blz. 175e. v. en daar aangehaalde literatuur.&#13;
17) Advies inzake de regeling van het landschapsbeheer en de landschapsparken op lange en&#13;
korte termijn, De Pacht 1975, blz. 206 e.v.&#13;
18) Vergelijk de aantekeningen onder nis. 82 en 91 bij Houwing-Polak-Dam, Ruilverkavelingswet&#13;
1954, Deventer 1976.&#13;
l9) Zie daarover A.M.J. Kreukels, Planning en planningproces, Diss. Utrecht 1979, blz. 195&#13;
e.v.&#13;
20) Zie ook aldus het Rapport Agrarisch Grondbeleid van de drie wetenschappelijke instituten van het&#13;
CDA, Den Haag 1979, blz. 29 e.v. en 51 e.v.&#13;
21) De eerste twee rapporten van deze commissie zijn inmiddels bij de Staatsuitgeverij verschenen onder&#13;
de welsprekende titels „Zou Thorbecke nu tevreden zijn?" en „Weinigen denken dat het goed gaat".&#13;
Het derde rapport zal als reflectie op het uitgevoerde onderzoek in het najaar worden gepubliceerd,&#13;
tezamen met een aantal achtergrondstudies, waartoe ook de organisatie en de coördinatie van&#13;
wetgeving, planning en financiering behoren. Het eindrapport tenslotte verschijnt vóór de&#13;
kabinetsformatie en bevat alleen de aanbevelingen.&#13;
22) Zie over beide taken uitvoerig mijn beschouwing in Nederlands Geodetisch Tijdschrift van&#13;
december 1979 over De toekomst van het kadaster in juridisch-bestuurlijk perspectief.&#13;
23) Daarover mijn artikel Complementair bestuur in het kader van ruimtelijke ordening, inrichting&#13;
en beheer, in Bestuurswetenschappen 1978, blz. 282 e.v.&#13;
24) Bouwrecht 1978, blz. 7 e.v.&#13;
25) Preadvies N.J.V. 1973, blz. 136 e.v.&#13;
26) Bestuursrecht in de sociale rechtsstaat, blz. 403 en Regel en Praktijk, Van Wijnbergenbundel,&#13;
Zwolle, 1979, blz. 51 e.v.&#13;
27) Hij verwijst in noot 25 alleen naar De Pacht 1967, blz. 146, waar ik in een discussie over&#13;
het preadvies van Verpaalen voor de Vereniging Agrarisch Recht voor het eerst pleitte&#13;
voor concentratie èn specialisatie van de onroerend goed-rechtspraak.&#13;
28) Hand. N.J.V. 1973, deel 2 blz. 101 e.v. en 111.&#13;
29) Zie daarover mijn beschouwing in de Van Wijnbergen-bundel Over de vervlechting van&#13;
publiek- en privaatrecht, blz. 39 e.v.&#13;
30) De Pacht 1965, blz. 62.&#13;
31) Reeds bepleit door C. H. F. Polak in De Pacht 1961, blz. 175 e.v.&#13;
</legacyfootnotes><footnotes><footnote/></footnotes><auteurs>prof. mr. P. de HAAN</auteurs><published>1980-08-01 00:00:00</published><modified>1980-08-01 00:00:00</modified><editiondate>1980-08-01</editiondate><htmlpath>https://denhollander.info/artikel/6561</htmlpath></article>
</articles></edition>