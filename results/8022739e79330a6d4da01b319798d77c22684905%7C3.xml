<edition><articles><article><jaar>2015</jaar><naam>Tijdschrift voor Agrarisch Recht</naam><uitgave>6</uitgave><aflevering>6</aflevering><searchword>TvAR 6/2015</searchword><id>12315</id><udhid>UDH:TvAR/12315</udhid><titel>Modelkoopovereenkomst los land en agrarisch bedrijf, een aanwinst voor de praktijk!?</titel><searchwords><searchword>TvAR 6/2015</searchword><searchword>UDH:TvAR/12315</searchword></searchwords><attachments><attachment><name>17452.pdf</name><extention>pdf</extention><url>https://denhollander.info/download/17452/ci</url></attachment></attachments><inleiding>&lt;h2&gt;1. Inleiding&lt;/h2&gt;&lt;p&gt;Een unieke samenwerking tussen de Vereniging Agrarisch Specialisten voor het Notariaat VASN, de Nederlandse Vereniging van Makelaars in onroerende goederen en vastgoeddeskundigen NVM, VastgoedPRO, VBO Makelaar en de Nederlandse Vereniging van Rentmeesters NVR heeft geleid tot het ontstaan van een tweetal modelkoopovereenkomsten. Één model heeft betrekking op de koop van los land en één model heeft betrekking op de koop van een Agrarisch Bedrijf. Deze modellen worden hierna tezamen de modelovereenkomst genoemd.&lt;br/&gt;Bij het opmaken van de modelovereenkomst is voor wat betreft de indeling voor zover en zoveel mogelijk uitgegaan van de NVM Koopakte voor Eensgezinswoningen (hierna te noemen NVM-koopakte). Dit om aansluiting te houden met de (huidige) praktijk. &lt;br/&gt;Het grote voordeel van het werken met een modelovereenkomst is, dat relevante aspecten aan de orde komen, zoals de staat van de onroerende zaak en het financieringsvoorbehoud. Het grote nadeel hiervan is dat partijen zich niet altijd bewust zijn van de rechten en plichten die men op zich neemt door uit te gaan van modelteksten.&lt;br/&gt;Hierna zullen wij, als leden van de ‘modellencommissie’, ten behoeve van de in het agrarisch recht geïnteresseerde jurist, fiscalist of andere professional, van belang zijnde bepalingen van de modelovereenkomst en de aanvullende clausules bespreken. Dit om de bewustwording van het effect van deze bepalingen te ondersteunen.&lt;/p&gt;</inleiding><content>&lt;h3&gt;1. Overdrachtsbelasting: aan de ‘ketting’ van de cultuurgrondvrijstelling (art. 2.4 modelovereenkomst)&lt;/h3&gt;&lt;p&gt;Bij de verkrijging van cultuurgrond, een situatie waar het model specifiek voor ontworpen is, zal de verkrijger doorgaans in de akte van levering (onder meer) een beroep doen op de vrijstelling van art. 15, lid 1, onderdeel q Wet op belastingen van rechtsverkeer (hierna: WBR), zoals deze sinds 1 januari 2007 luidt.[2] In het model is (uiteraard) aandacht besteed aan de ‘cultuurgrondvrijstelling’ en wel op de navolgende wijze:&lt;/p&gt;&lt;p&gt;﻿&lt;/p&gt;&lt;p&gt;‘2.4.1.*optie Koper zal in de akte van levering een beroep doen op de vrijstelling van overdrachtsbelasting als bedoeld in artikel 15 lid 1 onderdeel q van de Wet op belastingen van rechtsverkeer, aangezien koper de gekochte cultuurgrond als bedoeld in dit wetsartikel, ten behoeve van de landbouw bedrijfsmatig zal exploiteren of zal laten exploiteren.&lt;/p&gt;&lt;p&gt;Koper is ermee bekend dat deze vrijstelling van overdrachtsbelasting vervalt en leidt tot belastingheffing als koper of zijn rechtsopvolger de onroerende zaak niet gedurende een termijn van ten minste tien achtereenvolgende jaren, ingaand ……., op een wijze als bedoeld in deze vrijstelling exploiteert of laat exploiteren. Deze vrijstelling is daarom een voorwaardelijke vrijstelling.’&lt;/p&gt;&lt;p&gt;Uit het geciteerde tekstblok blijkt allereerst dat de verkrijger de cultuurgrond ten behoeve van de landbouw bedrijfsmatig dient te exploiteren. De inhoud en reikwijdte van het begrip ‘bedrijfsmatige exploitatie’ is voortdurend aan nadere (casuïstische) invulling in de jurisprudentie onderhevig, waarbij voor deze invulling ook regelmatig buiten de kaders van de WBR dient te worden gekeken.[3]&lt;/p&gt;&lt;p&gt;Voorts maken de in de modeltekst opgenomen woorden ‘of zal laten exploiteren’ duidelijk dat binnen de contouren van de cultuurvrijstelling bedrijfsmatige exploitatie ook plaats kan vinden door een ander dan de verkrijger. Het &lt;span class="italic"&gt;uiteindelijk&lt;/span&gt; &lt;span class="italic"&gt;gebruik&lt;/span&gt; van de grond is derhalve bepalend.[4] Aan de persoon van de verkrijger worden geen eisen gesteld.[5]&lt;/p&gt;&lt;p&gt;Ten aanzien van het begrip ‘cultuurgrond’ geldt, zo blijkt uit de parlementaire geschiedenis, dat dit begrip op dezelfde wijze dient te worden uitgelegd als het begrip ‘landerij’, zoals opgenomen in de wettekst van onderdeel q, zoals deze luidde tot 1 januari 2007.[6] Inhoudelijke wijzigingen zijn derhalve niet beoogd. Dit betekent onder meer dat het arrest van de Hoge Raad van 25 juni 1997,[7] waaruit blijkt dat opstallen en hun ondergrond niet onder de (nieuwe) vrijstelling van onderdeel q vallen. Enige uitzondering op deze regel betreft de ondergrond van glasopstanden, zo blijkt duidelijk uit de parlementaire geschiedenis.[8]&lt;/p&gt;&lt;p&gt;Hoe duidelijk het voorgaande op het eerste gezicht ook moge zijn, in de recente jurisprudentie is het begrip ‘cultuurgrond’ onderdeel geweest van discussie.[9] Hof Den Haag oordeelde op 8 november 2013[10] namelijk dat een stuk erf, in gebruik als verharde parkeerplaats, alsmede de ondergrond van een schuur annex silo volgens het Hof wel degelijk gezien konden worden als ‘cultuurgrond’ in de zin van de cultuurgrondvrijstelling. Op 19 september jongstleden vernietigde de Hoge Raad dit oordeel.[11] De inhoud van het begrip cultuurgrond en de bedrijfsmatige exploitatie-eis zijn, aldus ons hoogste rechtscollege, twee separate onderdelen binnen de cultuurgrondvrijstelling. Aan beide elementen moet afzonderlijk (en cumulatief) worden getoetst. Voor een benadering zoals Hof Den Haag voorstond, waar het enkele voldoen aan de bedrijfsmatigheidseis kennelijk (mede) leidt tot de kwalificatie als cultuurgrond is, binnen de kaders van de wettekst en de parlementaire geschiedenis, geen ruimte. Op 19 december 2014 herhaalde de Hoge Raad, in een andere zaak, de voorgaande boodschap.[12] Kern van dit arrest is dat de cultuurgrondvrijstelling enkel van toepassing is op gronden bestemd voor veeteelt, akker- weide- tuin en bosbouw, waaronder mede begrepen de ondergrond van glasopstanden en derhalve &lt;span class="italic"&gt;niet&lt;/span&gt; op de ondergrond van andere gebouwen. De piketpalen uit 1997 staan dus ook thans nog fier overeind.&lt;/p&gt;&lt;p&gt;Ten slotte blijkt uit de laatste alinea uit het aangehaalde tekstblok dat de cultuurgrondvrijstelling een ‘voorwaardelijke vrijstelling’ is: de vrijstelling vervalt en leidt tot belastingheffing indien binnen een periode van tien jaar, gerekend vanaf het moment van de (vrijgestelde) verkrijging het bedrijfsmatige gebruik ten behoeve van de landbouw gestaakt wordt. Bij een opvolgende overdracht van een door onderdeel q ‘beclaimd’ perceel is het dus van belang dat een nog lopende tienjaarstermijn van de oorspronkelijke verkrijger (thans vervreemder) door de opvolgende verkrijger wordt ‘volgemaakt’. Uiteraard voorziet het model hierin. Art. 2.4.2 luidt namelijk als volgt:&lt;/p&gt;&lt;p&gt;‘2.4.2.*optie Verkoper en koper komen een kettingbeding overeen met de hierna volgende tekst. Dit beding zal woordelijk in de akte van levering worden opgenomen.&lt;/p&gt;&lt;p&gt;Verkoper heeft bij zijn verkrijging van de onroerende zaak een beroep gedaan op de vrijstelling van overdrachtsbelasting als bedoeld in artikel 15 lid 1 onderdeel q Wet op belastingen van rechtsverkeer. Verkoper is de destijds niet geheven overdrachtsbelasting alsnog verschuldigd als de bedrijfsmatige exploitatie van de onroerende zaak ten behoeve van de landbouw eindigt binnen tien jaar na de verkrijgingsdatum van verkoper. Dit is niet van toepassing indien binnen deze termijn de cultuurgrond door overheidsbeleid aan de landbouw wordt onttrokken ten behoeve van de ontwikkeling en instandhouding van natuur en landschap.&lt;/p&gt;&lt;p&gt;In verband hiermee zijn verkoper en koper het volgende kettingbeding overeengekomen:&lt;/p&gt;&lt;p&gt;Koper verplicht zich ten opzichte van verkoper, die aanvaardt:&lt;/p&gt;&lt;p&gt;a. om namens verkoper de Belastingdienst tijdig te verzoeken tot uitreiking van een aangiftebiljet voor de alsnog verschuldigde overdrachtsbelasting en om namens verkoper deze aangifte tijdig in te dienen op basis van de gegevens in de voorafgaande eigendomstitel;&lt;/p&gt;&lt;p&gt;b. om namens verkoper, maar geheel voor rekening van koper, de alsnog verschuldigde overdrachtsbelasting, dit tot maximaal een bedrag gelijk aan de destijds geheven overdrachtsbelasting tijdig aan de Belastingdienst te voldoen. Als de verschuldigde overdrachtsbelasting dit bedrag overtreft, bijvoorbeeld omdat de Belastingdienst terecht meent dat sprake is van een hogere maatstaf van heffing (verschil tussen waarde en tegenprestatie) blijft het meerdere voor rekening van verkoper en moet verkoper dit bedrag zelf aan de Belastingdienst voldoen;&lt;/p&gt;&lt;p&gt;c. om, als koper tekortschiet in zijn hiervoor onder a en b vermelde verplichtingen en daardoor renten, boeten en/of kosten aan de Belastingdienst verschuldigd is, deze namens verkoper, maar geheel voor rekening van koper aan de Belastingdienst te voldoen;&lt;/p&gt;&lt;p&gt;d. verkoper onmiddellijk te informeren over:&lt;/p&gt;&lt;p&gt;- feiten en/of omstandigheden waardoor verkoper de aanvankelijk niet geheven overdrachtsbelasting alsnog verschuldigd is;&lt;/p&gt;&lt;p&gt;- de voldoening door koper van zijn hiervoor vermelde verplichtingen;&lt;/p&gt;&lt;p&gt;- het gedeelte van de alsnog verschuldigde overdrachtsbelasting dat op grond van het hiervoor onder b bepaalde voor rekening van verkoper komt.&lt;/p&gt;&lt;p&gt;Koper verplicht zich ten opzichte van verkoper, die dit aanvaardt, het hiervoor onder 1.a tot en met d bepaalde bij een vervreemding van het geheel of een deel van de onroerende zaak aan zijn verkrijger bij wijze van kettingbeding op te leggen. Ingeval de hiervoor omschreven termijn van tien jaar verstreken is, vervalt deze verplichting. Onder vervreemding wordt ook verstaan: het vestigen van een beperkt recht van erfpacht, opstal of vruchtgebruik en vervreemding of vestiging in economische zin als bedoeld in artikel 2 Wet op belastingen van rechtsverkeer.&lt;/p&gt;&lt;p&gt;Koper verplicht zich dit kettingbeding aan de nieuwe eigenaar of beperkt gerechtigde als hoofdelijk medeschuldenaar op te leggen en in de notariële akte van levering of vestiging woordelijk te laten opnemen, dit op straffe van een betaling van een zonder ingebrekestelling opeisbare niet voor matiging vatbare boete gelijk aan tien procent van de koopsom ten behoeve van verkoper. Verkoper heeft de bevoegdheid om daarnaast de eventueel meer geleden schade te vorderen.’&lt;/p&gt;&lt;p&gt;Het uit 2006 stammende advies van Preller en Verduijn, luidende dat de vervreemder een kettingbeding in de koopovereenkomst dient op te nemen om blijvende aanspraak op de vrijstelling zeker te stellen[13] wordt, door consequente en volledige toepassing van art. 2.4.2 van de modelovereenkomst, opgevolgd. Door opname van de letterlijke tekst zoals hiervoor weergegeven is de vervreemder volledig beschermd tegen handelingen en gedragingen van derden, die (mogelijkerwijs) schadelijk zouden kunnen zijn voor de vrijgestelde status van de (destijds) door hem verkregen cultuurgrond.&lt;/p&gt;&lt;h3&gt;2. De staat van de onroerende zaak (art. 6 modelovereenkomst)&lt;/h3&gt;&lt;h4&gt;2.1. Feitelijke gebrekenregeling.&lt;/h4&gt;&lt;p&gt;Art. 6 van de modelovereenkomst, met als titel 'Staat van de onroerende zaak', handelt over potentiele gebreken. Hierna zullen enkele artikelleden van de modelovereenkomst worden besproken.&lt;/p&gt;&lt;p&gt;Ten eerste art. 6.1, welke luidt als volgt:&lt;/p&gt;&lt;p&gt;‘6.1 De onroerende zaak zal aan koper in eigendom worden overgedragen in de staat waarin deze zich bij het tot stand komen van deze koopovereenkomst bevindt met alle daarbij behorende rechten en aanspraken, zichtbare en onzichtbare gebreken, heersende erfdienstbaarheden en kwalitatieve rechten en vrij van hypotheken, beslagen en inschrijvingen daarvan.'&lt;/p&gt;&lt;p&gt;Deze bepaling stemt overeen met de in de NVM-koopakte opgenomen bepaling over de staat van de verkochte onroerende zaak.&lt;/p&gt;&lt;p&gt;Het betreft een invulling van de conformiteitsregel als vastgelegd in art. 7:17 BW: indien de verkoper iets aan de koper aflevert wat niet aan de overeenkomst beantwoordt, dan is sprake van non-conformiteit. Conformiteit is geen wettelijke garantie, waardoor toerekenbaarheid zou zijn gegeven. Er is wel sprake van een resultaatsverbintenis.[14] Er bestaat dus toerekenbare en niet toerekenbare non-conformiteit. Bij niet-toerekenbare non-conformiteit kan de verkoper zich beroepen op overmacht ex art. 6:75 BW. Bij het slagen van dit beroep kan geen schadevergoeding meer gevorderd worden. Het vorderen van nakoming of (gedeeltelijke) ontbinding van de overeenkomst blijft echter wel mogelijk. [15]&lt;/p&gt;&lt;p&gt;In lid 2 van art. 7:17 BW staat vermeld dat de koper mag verwachten dat de aan hem geleverde zaak de eigenschappen bezit die voor een normaal gebruik daarvan nodig zijn. Hij hoeft aan de aanwezigheid daarvan niet te twijfelen. De vraag welke eigenschappen de koper op grond van de overeenkomst mocht verwachten, is afhankelijk van de omstandigheden van het geval. In de praktijk handelt het vaak om niet uitgesproken verwachtingen. De wet geeft in dit artikellid een handvat om de conformiteitseis te concretiseren. De wet noemt er twee met name: de aard van de zaak en de mededelingen die verkoper over de zaak heeft gedaan. De Hoge Raad heeft verder benadrukt in het arrest Ploum//Smeets en Geelen I[16] alsook in het arrest KTDC/Impo [17] dat de rechter bij de beoordeling van de conformiteit alle relevante omstandigheden van het geval in aanmerking dient te nemen.&lt;/p&gt;&lt;p&gt;Wat betekent dat in concreto bij de koop van een (agrarische) onroerende zaak, waarbij uitgegaan wordt van de modelovereenkomst ?&lt;/p&gt;&lt;p&gt;Ingeval de koper een gebrek ontdekt waarop hij niet bedacht is geweest, zoals asbest of bodemverontreiniging, dan regelt art. 7:17 BW wie het risico van dit gebrek draagt. Komt het gebrek voor risico van de verkoper, dan is er non-conformiteit en daarmee een tekortkoming van de verkoper. Draagt de koper ingevolge art. 7:17 BW het risico van het gebrek (doordat hij het had behoren te ontdekken), dan is er sprake van conformiteit. [18]&lt;/p&gt;&lt;p&gt;Van deze risicoverdeling wordt in art. 6.1 van de modelovereenkomst afgeweken ten gunste van de verkoper. De koper draagt door deze bepaling in beginsel het risico van de (verborgen) gebreken. Deze risicoverdeling is ook mogelijk omdat art. 7:17 BW van regelend recht is. Het gevolg is dat koper in beginsel geen enkele vordering tegen de verkoper kan instellen bij het constateren van (verborgen) gebreken. &lt;/p&gt;&lt;p&gt;Bij het opmaken van de koopovereenkomst kan men uiteraard van art. 6.1 van de modelovereenkomst afwijken. &lt;/p&gt;&lt;h4&gt;2.2. Juridische gebreken&lt;/h4&gt;&lt;p&gt;In art. 6.2 van de modelovereenkomst staat vermeld:&lt;/p&gt;&lt;p&gt;‘6.2. Koper aanvaardt uitdrukkelijk alle dienende erfdienstbaarheden, bijzondere lasten en beperkingen, afzonderlijke zakelijke rechten, kettingbedingen en kwalitatieve verplichtingen, voor zover blijkend en/of voortvloeiend uit de laatste en voorgaande akte(n) van levering en/of afzonderlijke akte(n) en/of anderszins uit de inschrijvingen in de openbare registers als bedoeld in artikel 3:16 BW.&lt;/p&gt;&lt;p&gt;Verkoper heeft van al deze akten de letterlijke tekst aan koper ter hand gesteld. Koper verklaart kennis te hebben genomen van de inhoud van de hiervoor bedoelde akten.'&lt;/p&gt;&lt;p&gt;Deze bepaling stemt eveneens overeen met de in de NVM-koopakte opgenomen bepaling over juridische gebreken.&lt;/p&gt;&lt;p&gt;De mededelingsplicht van verkoper vloeit voort uit het bepaalde in art. 7:15 BW. De verkoper is verplicht de verkochte onroerende zaak in eigendom over te dragen, vrij van alle bijzondere lasten en beperkingen, met uitzondering van die welke de koper uitdrukkelijk heeft aanvaard. Dit betekent dat de verkoper elke specifieke juridische beperking die op de onroerende zaak rust aan de koper moet mededelen. &lt;/p&gt;&lt;p&gt;Het handelt hierbij om lasten en beperkingen die:&lt;/p&gt;&lt;ul&gt;&lt;li class="streepjes"&gt;kwalitatieve werking hebben (zaaksgevolg);&lt;/li&gt;&lt;li class="streepjes"&gt;bijzonder zijn, in die zin dat zij niet in het algemeen gelden voor alle onroerende zaken of voor alle van een bepaalde soort.&lt;/li&gt;&lt;/ul&gt;&lt;p&gt;De vraag is of hier ook publiekrechtelijke lasten en beperkingen kunnen vallen.&lt;/p&gt;&lt;p&gt;De Hoge Raad heeft in het arrest Bos/Smeenk[19] beslist, dat onder de mededelingsplicht van art. 7:15 BW ook ziet op publiekrechtelijke lasten en beperkingen. In deze casus betrof het de verkoop van een agrarisch bedrijf dat eerder in een ruilverkaveling betrokken was geweest. In de verkoopbrochure was onder de vaste lasten ook de ruilverkavelingsrente vermeld. Bij de levering bleek dat deze lasten dubbel zo hoog waren en de looptijd veel langer dan in de brochure was weergegeven. Omdat niet op alle agrarische percelen in Nederland ruilverkavelingslasten rusten, gaat het hier om een bijzondere last of beperking waarop art. 7:15 BW ziet. Het maakt dus niet uit of de last publiekrechtelijk of privaatrechtelijk is. Verder kwam uit het arrest naar voren dat aan het zijn van 'bijzonder' geen zware eisen worden gesteld. In de lagere rechtspraak werden ook gebruiksbeperkingen die voortvloeien uit een bestemmingsplan gezien als bijzondere lasten en beperkingen in de zin van art. 7:15 BW.[20]&lt;/p&gt;&lt;p&gt;In de literatuur is veel kritiek geweest op de uit het voormelde arrest Bos/Smeenk voortvloeiende maatstaf. Deze zou te ruim en te onbepaald zijn en onwenselijke gevolgen kunnen hebben. De Hoge Raad heeft daarom deze maatstaf enger gemaakt in haar arrest Patsight/De Vries Werkendam Beheer.[21] In deze casus ging het over de bebouwingsmogelijkheden van een aangekochte kavel. Voor de realisatie van de voorgenomen bebouwing diende ingevolge de Beleidsregels met Rijkswaterstaat overeenstemming te worden bereikt over de omvang van de bebouwing en over de compenserende waterberging. De Hoge Raad oordeelde dat publiekrechtelijke lasten of beperkingen die niet &lt;span class="italic"&gt;specifiek&lt;/span&gt; op de gekochte zaak betrekking hebben, niet vallen onder de mededelingsplicht op grond van art. 7:15 BW. Er is slechts sprake van een 'bijzondere' publiekrechtelijke last of beperking indien deze haar grondslag vindt in een specifiek (mede) tot (een rechtsvoorganger van) de rechthebbende van dan de betreffende zaak gericht besluit.&lt;/p&gt;&lt;p&gt;Bij publiekrechtelijke lasten en beperkingen die vallen onder 7:15 BW zijn, mede door de werking van dit laatstgemelde arrest, in ieder geval begrepen die, welke zijn terug te voeren op een beschikking. Publiekrechtelijke lasten en beperkingen die terug te voeren zijn op regelgeving zoals gemeentelijke verordeningen zijn meestal te algemeen van karakter om onder 7:15 BW te kunnen worden geschaard.[22]&lt;/p&gt;&lt;p&gt;Door de invoering op 1 juli 2007 van de eerste tranche van de wet kenbaarheid publiekrechtelijke beperkingen onroerende zaken (Wkpb) is het aantal publiekrechtelijke beperkingen dat via de kadastrale registratie kenbaar is veel groter geworden. Het betreft hier beperkingen van de bevoegdheid tot gebruik van- of de beschikking over de onroerende zaak (niet zijnde een privaatrechtelijke beperking) of het betreft schuldplichtigheden die op een onroerende zaak rusten.&lt;/p&gt;&lt;p&gt;Bij het opmaken van de koopakte doet de opsteller er verstandig aan de publiekrechtelijke beperkingen expliciet en afzonderlijk te benoemen, als aanvulling op de hiervoor aangehaalde tekst van art. 6.2. van de modelovereenkomst. Daarmee wordt bereikt dat voldaan wordt aan het bepaalde in art. 7:15 BW, te weten de uitdrukkelijke aanvaarding van deze lasten en beperkingen door de koper. Noemt men deze lasten en beperkingen namelijk niet expliciet, dan is er geen sprake van uitdrukkelijke aanvaarding en heeft er geen verschuiving van het risico van het verkochte plaatsgevonden.&lt;/p&gt;&lt;h4&gt;2.3. Normaal gebruik &lt;/h4&gt;&lt;p&gt;In art. 6.3 van de modelovereenkomst staat vermeld:&lt;/p&gt;&lt;p&gt;'6.3 De onroerende zaak zal bij de eigendomsoverdracht de feitelijke eigenschappen bezitten die nodig zijn voor een normaal gebruik als *. &lt;/p&gt;&lt;p&gt;Indien de feitelijke levering eerder plaatsvindt, zal de onroerende zaak op dat moment de eigenschappen bezitten die voor een normaal gebruik nodig zijn.&lt;/p&gt;&lt;p&gt;Verkoper staat niet in voor andere eigenschappen dan die voor een normaal gebruik nodig zijn. Verkoper staat ook niet in voor de afwezigheid van gebreken die dat normale gebruik belemmeren en die aan koper bekend zijn of kenbaar zijn op het moment van het tot stand komen van deze koopovereenkomst.&lt;/p&gt;&lt;p&gt;Deze bepaling stemt eveneens overeen met de in de NVM-koopakte over het gebruik van de onroerende zaak opgenomen bepaling.&lt;/p&gt;&lt;p&gt;Ook deze bepaling dient tegen het licht van de conformiteitseis van art. 7:17 BW te worden gehouden. De term 'gebruik' in art. 17 lid 2 BW heeft in dit kader betrekking op het feitelijk gebruik. Hierbij gaat het niet om wat voor de koper persoonlijk als normaal geldt, maar wat naar algemene maatstaven als normaal kan worden aangemerkt &lt;/p&gt;&lt;p&gt;De Hoge Raad oordeelde in het arrest De Rooij c.s./Van Olphen dat het gangbaar spraakgebruik bepalend is voor wat onder normaal gebruik wordt verstaan. In dit geval stond als omschrijving van het gebruik vermeld: 'bouwterrein voor de bouw van twee geschakelde villa's'. Later bleek dat sloop van het bestaande gebouw niet mogelijk was, omdat het verkochte deel uit maakte van een beschermd dorpsgezicht. De Hoge Raad oordeelde dat de verkoper niet aansprakelijk was omdat slopen en nieuwbouw naar gangbaar spraakgebruik niet vallen onder 'normaal gebruik'.[23] &lt;/p&gt;&lt;p&gt;Het in de koopakte opgenomen normaal-gebruik kan opgevat worden als een garantie van de verkoper, hoewel de Hoge Raad hierover nog geen uitspraak heeft gedaan. &lt;/p&gt;&lt;p&gt;Een aanknopingspunt kan gevonden worden in het hierna te bespreken arrest Christiaanse - van Dijk, waarin in alle instanties uitgegaan werd van een uitdrukkelijke garantie. De Hoge Raad heeft hierover, zoals gezegd, echter tot op heden geen uitsluitsel gegeven.[24]&lt;/p&gt;&lt;p&gt;Er zijn echter schrijvers die de ‘normaal-gebruik bepaling’ niet zien als een garantie.[25] Zo gaan Dammingh, Heyman en Bartels uit van een resultaatsverbintenis. Zou men namelijk deze normaal-gebruik bepaling zien als een garantie, dan zijn de gevolgen daarvan groot. Een garantie heeft namelijk een ander rechtsgevolg dan een resultaatsverbintenis. Bij het aannemen van een garantie is de verkoper op grond van art. 6:74 BW aansprakelijk voor alle door de koper geleden schade. Bij het aannemen van een resultaatsverbintenis, staat de toerekenbaarheid van de non-conformiteit echter niet vast. De verkoper kan zich dan nog op overmacht beroepen, indien hem geen schuld treft. &lt;/p&gt;&lt;p&gt;Wordt er bijvoorbeeld een agrarisch bedrijf verkocht met aanwezige asbest, dat later amosiet blijkt te zijn, dan kan dit ertoe leiden dat deze onroerende zaak niet voor normaal gebruik geschikt is. Amosiet is namelijk een voor de gezondheid zeer schadelijk losgebonden asbest, dat makkelijk uiteenvalt en explosiegevoelig is. De verwijdering van dit materiaal is kostbaar. Neemt men aan dat de normaal-gebruik clausule een garantie is, dan dient de verkoper zowel de saneringskosten als de gevolgschade te dragen. Bij het aannemen van een resultaatsverbintenis blijft dit beperkt tot de saneringskosten. &lt;/p&gt;&lt;p&gt;De opsteller van de koopakte zal er dus verstandig aan doen duidelijkheid op dit punt te verschaffen. Dit kan hij doen door de modelovereenkomst aan te vullen. Deze aanvulling zou kunnen luiden als volgt: &lt;span class="italic"&gt;Mocht de onroerende zaak een eigenschap hebben die het normale gebruik verhindert, dan is de verkoper wel aansprakelijk voor de herstelkosten, maar niet voor de aanvullende schade.&lt;/span&gt;&lt;/p&gt;&lt;p&gt;De koper zal soms een onderzoeksplicht hebben om te bezien of de onroerende zaak wel voor het normale gebruik geschikt is. Er zal een reden tot twijfel aanwijsbaar moeten zijn. De verkoper zal dienen aan te tonen dat het aan koper was om nader onderzoek te doen. &lt;/p&gt;&lt;p&gt;In de modelovereenkomst is in dit verband in het vervolg van art. 6.3 hiervoor een regeling opgenomen, woordelijk luidende:&lt;/p&gt;&lt;p&gt;'Verkoper heeft de onroerende zaak gebruikt als *, hetgeen partijen beschouwen als het normale gebruik. Voor zover koper voornemens is de onroerende zaak te gebruiken in afwijking van het normale gebruik, dient koper voor zijn rekening en risico voor de benodigde vergunningen, ontheffingen en dergelijke zorg te dragen. Koper wordt geacht zich op de hoogte te hebben gesteld/heeft zich op de hoogte gesteld van het vigerende bestemmingsplan en overige regelgeving en gepubliceerde voorstellen tot wijziging daarvan bij de betreffende overheidsinstanties, dan wel regelgeving en gepubliceerde voorstellen welke de bestemming en/of het gebruik kunnen/zullen beïnvloeden.'&lt;/p&gt;&lt;p&gt;Deze bepaling tracht aan te geven waar de onderzoeksplicht van koper begint ten aanzien van het voorgenomen gebruik. Niet-naleving levert hem dus geen beroep op non-conformiteit op.[26]&lt;/p&gt;&lt;h4&gt;2.4. (On)bekendheidsverklaringen&lt;/h4&gt;&lt;p&gt;De modelovereenkomst gaat in de in art. 6.4 tot en met 6.7 genoemde kwesties uit van (on)bekendheidsverklaringen van de verkoper. Over de betekenis van deze verklaringen voor de verdeling van het risico wordt verschillend gedacht. Men kan deze verklaringen zien als:&lt;/p&gt;&lt;ul&gt;&lt;li class="streepjes"&gt;een exoneratie, of&lt;/li&gt;&lt;li class="streepjes"&gt;een garantie; of &lt;/li&gt;&lt;li class="streepjes"&gt;een neutrale mededeling.[27]&lt;/li&gt;&lt;/ul&gt;&lt;p&gt;Ingeval deze (on)bekendheidsverklaringen gezien worden als een garantie, dan dient men te realiseren dat het karakter van een garantie anders is dan een gewone resultaatsverbintenis. Bij het ontbreken van een gegarandeerde eigenschap van het verkochte staat niet alleen de tekortkoming van de verkoper (en daarmee de non-conformiteit) vast, maar eveneens de toerekenbaarheid daarvan. De verkoper geeft de mogelijkheid tot een beroep op overmacht op. Garanderen verzwaart de eigen aansprakelijkheid. De begrippen garantie of instaan voor hebben echter geen vaste juridische inhoud. Dit wordt aangenomen sinds het Hoog Catharijne-arrest.[28] De inhoud en de betekenis van het begrip 'garantie' of 'instaan voor' dient via de Haviltex-uitleg te worden vastgesteld.&lt;/p&gt;&lt;p&gt;De discussie over de betekenis van de (on)bekendheidsverklaringen werd gevoerd in het eerder genoemde arrest Christiaanse-van Dijk. De kwestie betrof de verkoop van een woonboerderij in Beesd. In de koopakte stond vermeld dat de verkoper niet bekend was met verontreiniging die ten nadele strekt van het gebruik van de onroerende zaak. Later bleek echter dat een tot het verkochte behorende schuur niet verbouwd kon worden, omdat sanering van de grond moest plaatsvinden. Het Hof zag dit als een garantie, zodat de koper er mocht vertrouwen dat de schuur kon worden verbouwd zonder saneringskosten. De Hoge Raad heeft aangegeven dat de uitleg van deze bepaling is voorbehouden aan de feitenrechter. Daarmee is de betekenis van deze verklaring dus nog steeds niet helder geworden. De duiding van deze verklaring hangt af van de omstandigheden van het geval, de maatschappelijke kringen waartoe partijen behoren alsook de aanwezige of te verwachten rechtskennis.&lt;/p&gt;&lt;p&gt;De modelovereenkomst gaat uit van een neutrale mededeling. De onbekendheidsverklaringen zijn alleen bedoeld om de status quo weer te geven en om te dienen als checklist bij het opmaken van de koopovereenkomst. Op dit punt is de modelovereenkomst in overeenstemming met de NVM-koopakte.[29]&lt;/p&gt;&lt;p&gt;Dit wordt expliciet duidelijk gemaakt in art. 6.10 van de modelovereenkomst, waarin staat vermeld:&lt;/p&gt;&lt;p&gt;'6.10 De enkele verklaring dat verkoper niet bekend is met bepaalde feiten of omstandigheden houdt geen garantie of vrijwaring in voor koper of verkoper.'&lt;/p&gt;&lt;h4&gt;2.5. Verklaringen inzake verontreiniging en nadere regelingen hierover&lt;/h4&gt;&lt;p&gt;In art. 6.4 staan de (on)bekendheidsverklaringen opgenomen die betrekking hebben op verontreinigingen, ondergrondse tanks en asbest. Het betreft hier de hiervoor in onderdeel 3.4 bedoelde neutrale mededelingen, zodat verkoper enkel instaat voor de juistheid van de verklaring. Hij geeft derhalve geen garantie. Uit deze verklaring kan volgen dat er nadere afspraken dienen te worden gemaakt, danwel dat hier een nadere onderzoeksplicht van koper uit voortvloeit. &lt;/p&gt;&lt;p&gt;Deze afspraken kunnen erop gericht zijn dat verkoper jegens koper, of de rechtsopvolgers daarvan, aansprakelijkheid over mogelijke verontreiniging afschermt. In art. 15 van de modelovereenkomst is hiervoor een bepaling in de vorm van een stappenplan opgenomen. Hierbij wordt er op de eerste plaats van uitgegaan dat een bodem- en grondwateronderzoek zal worden uitgevoerd. Dit onderzoek kan nodig zijn om na te gaan of de onroerende zaak geschikt is voor het voorgenomen gebruik van de koper, welk gebruik bij verkoper bekend dient te zijn. Bijvoorbeeld wanneer cultuurgrond aangekocht wordt om daar opstallen op te stichten, zal voor het verkrijgen voor van de omgevingsvergunning het noodzakelijk zijn, dat er een bodemgeschiktheidsverklaring aanwezig is.&lt;/p&gt;&lt;p&gt;In de modelovereenkomst wordt geanticipeerd op het resultaat van het onderzoek. Bij ernstige verontreiniging is het mogelijk om de koopovereenkomst te ontbinden, wanneer deze verontreiniging voor koper niet aanvaardbaar is, gezien het bekende voorgenomen gebruik. Het is ook mogelijk te bepalen dat partijen opnieuw in onderhandeling kunnen treden wanneer de resultaten ernstige verontreiniging uitwijzen. Als optie is weergegeven om het 'vermoeden van ernstige verontreiniging' nader te definiëren.&lt;/p&gt;&lt;p&gt;Ten slotte is uitgewerkt hoe moet worden omgegaan met het restrisico van verontreiniging. Het is mogelijk daar een verdeling in te maken, zodat verkoper voor een percentage of voor een bepaald bedrag dit risico draagt, al dan niet gekoppeld aan een eindtermijn van bijvoorbeeld 5 jaar. Is overeengekomen dat het restrisico van verontreiniging bij koper komt te liggen, dan is het mogelijk om hier een kwalitatieve verplichting aan te koppelen ex art. 6:252 BW, zodat de verplichting om verkoper niet aan te spreken op deze verontreiniging overgaat op de rechtsopvolgers van koper. &lt;/p&gt;&lt;p&gt;Een duidelijke omschrijving van wat het risico inhoudt, is als aanvulling op de modelovereenkomst aan te bevelen. Daarbij gaat het om zaken als: welke kosten draagt verkoper en is verkoper gehouden eventuele schade als gevolg van vertraging in bouwplannen te vergoeden?[30]&lt;/p&gt;&lt;p&gt;Het is afhankelijk van de omstandigheden van het geval of men uit de voeten kan met het gekozen stappenplan als verwoord in art. 15 van de modelovereenkomst. De opsteller van de koopakte zal bij het opmaken hiervan een zorgvuldige afweging dienen te maken.&lt;/p&gt;&lt;h4&gt;2.6. Oppervlaktevermelding&lt;/h4&gt;&lt;p&gt;In art. 6.8 van de modelovereenkomst staat vermeld:&lt;/p&gt;&lt;p&gt;'6.8 Verschil tussen de opgegeven en de werkelijke grootte verleent aan geen der partijen enig recht.'&lt;/p&gt;&lt;p&gt;Wil men van deze regeling afwijken, dan zijn er diverse tekstblokken beschikbaar. Te denken valt hierbij onder meer aan een verrekening van de koopprijs wanneer de oppervlakte na uitmeting afwijkt van de opgegeven maat. &lt;/p&gt;&lt;p&gt;Vermeldenswaard is het feit dat sinds 1 januari 2015 het niet meer mogelijk om deelpercelen te leveren. In de koopakte kan dit deelperceel wel worden omschreven, maar bij de levering zal het kadaster dit deelperceel omzetten naar een perceel met voorlopige grenzen. &lt;/p&gt;&lt;p&gt;Daarnaast bestaat de mogelijkheid om voorafgaande aan de levering elektronisch een verzoek te laten doen tot het splitsen van een perceel. Deze werkzaamheden kunnen door de notaris worden uitgevoerd. Er ontstaan dan wel gehele percelen met voorlopige kadastrale grenzen en een voorlopige kadastrale oppervlakte, maar wel met een definitief perceelsnummer. De definitieve grenzen worden op een later moment door het kadaster ingemeten.&lt;/p&gt;&lt;p&gt;Toepassing van de oppervlaktevermelding in de modelovereenkomst kan tot onbevredigende resultaten leiden. Dit blijkt uit het arrest Alcoa/Pasman.[31] In dit arrest ging het over de verkoop van een perceel van circa 12.000 m&lt;span class="superscript"&gt;2&lt;/span&gt;. Bij levering bleek het perceel echter 10.000 m&lt;span class="superscript"&gt;2&lt;/span&gt; groot te zijn. Het betrof hier een bedrijfspand dat door de koper zou worden verhuurd. De te betalen huurprijs was mede afhankelijk van het aantal vierkante meters. De koper had hier dus schade. Echter, door toepassing van het standaardbeding in de koopakte kon de koper zijn schade niet verhalen op de verkoper. De opsteller van de koopakte dient rekening te houden met deze wellicht onbedoelde resultaten van deze bepaling. Aanpassing of aanvulling van deze bepaling kan dan uitkomst bieden, door bijvoorbeeld te bepalen dat er wel verrekening van de koopprijs plaatsvindt bij afwijking van 5% of meer. &lt;/p&gt;&lt;h4&gt;2.7. Ouderdomsclausule&lt;/h4&gt;&lt;p&gt;In de modelovereenkomst Agrarisch Bedrijf staat in art. 6.12 vermeld:&lt;/p&gt;&lt;p&gt;'6.12*optie Koper verklaart bekend te zijn met de ouderdom van de onroerende zaak. De eisen die aan de bouwkwaliteit gesteld mogen worden kunnen aanzienlijk lager liggen dan bij recent gebouwde objecten. Bouwkundige kwaliteitsgebreken worden geacht niet belemmerend te werken op het in deze overeenkomst omschreven gebruik.'&lt;/p&gt;&lt;p&gt;Bij verkoop van agrarische objecten zal het vaak aan de orde zijn dat hierbij verouderde objecten aanwezig zijn. Een ouderdomsclausule heeft het karakter van een exoneratie. Het effect van een ouderdomsclausule kent echter zijn grenzen. Een gebrek kan namelijk zo ernstig zijn, dat de koper ondanks de waarschuwing door de ouderdomsclausule daarop toch niet bedacht behoefde te zijn. Ingeval bijvoorbeeld een object eerst gedeeltelijk zou moeten worden gesloopt om deze vervolgens opnieuw te funderen en op te bouwen, dan kan men uit de ouderdomsclausule redelijkerwijs niet afleiden dat een beroep op non-conformiteit niet aan de koper zou toekomen.[32]&lt;/p&gt;&lt;p&gt;De gekozen tekst van de ouderdomsclausule bevat een uitzondering op de normaal-gebruik clausule van art. 6.3 van de modelovereenkomst. Opname van de zin '&lt;span class="italic"&gt;Bouwkundige kwaliteitsgebreken worden geacht niet belemmerend te werken op het in deze overeenkomst omschreven gebruik', &lt;/span&gt;is niet nodig, omdat dit ook het geval is wanneer deze zin niet expliciet zou zijn vermeld. In art. 6.1 is namelijk een algemene exoneratie opgenomen, die geldt voor alle gebreken, waaronder bouwkundige gebreken. De functie van de ouderdomsclausule is om de normaal-gebruikclausule van art. 6.3 van de modelovereenkomst af te zwakken, door ouderdomsgebreken uit te zonderen. Een gebrek dat het normale gebruik verhindert, gaat als gevolg van deze clausule behoren tot de categorie gebreken waarvan de koper de afwezigheid niet mag verwachten.[33]&lt;/p&gt;&lt;h3&gt;3. Koop en voorkeursrecht pachter&lt;/h3&gt;&lt;h4&gt;3.1. Voorkeursrecht tot koop&lt;/h4&gt;&lt;p&gt;In art. 6.7 sub g van de modelovereenkomst staat vermeld, woordelijk luidende:&lt;/p&gt;&lt;p&gt;‘6.7 sub g. bestaan ten opzichte van derden *wel/geen verplichtingen op grond van voorkeursrecht of optie;’&lt;/p&gt;&lt;p&gt;Deze bepaling bevat een algemene (on)bekendheidsverklaring ten aanzien van (onder meer) voorkeursrechten. In de artikelen 7.4 en 7.5 wordt deze algemene regeling nader uitgewerkt voor een specifiek voorkeursrecht, het voorkeursrecht van de pachter. Het voorkeursrecht (tot koop), neergelegd in art. 7:378 e.v. BW, is een van de belangrijkste beschermingsmaatregelen die de wet de pachter met een regulier pachtcontract biedt.&lt;span class="italic"&gt; &lt;/span&gt;Op basis van het voorkeursrecht staat het de verpachter niet vrij om tot verkoop van het gepachte over te gaan, voordat hij het gepachte aan de pachter te koop heeft aangeboden.[34] Ter gelegenheid van de invoering van titel 7.5 BW is de regeling van het voorkeursrecht van de pachter uit de (oude) Pachtwet (hierna: PW) in essentie gehandhaafd, maar in technisch opzicht vereenvoudigd.[35] De regeling van het voorkeursrecht is van dwingend recht: uit art. 7:399 BW blijkt dat van art. 7:378 BW niet ten nadele van de pachter kan worden afgeweken.&lt;/p&gt;&lt;h4&gt;3.2. Levering onder bezwaar van pacht aan een derde&lt;/h4&gt;&lt;p&gt;In art. 7.4 van de modelovereenkomst staat vermeld, woordelijk luidende:&lt;/p&gt;&lt;p&gt;‘7.4. *optie Levering niet vrij van pacht&lt;/p&gt;&lt;p&gt;Ingeval er wordt geleverd onder nakoming van een lopende pachtovereenkomst, welke door de grondkamer is goedgekeurd, is het voorkeursrecht als bedoeld in artikel 7:378 Burgerlijk Wetboek niet van toepassing, omdat &lt;/p&gt;&lt;p&gt;- sprake is van een van de uitzonderingen in artikel 7:380 en volgende Burgerlijk Wetboek; dan wel&lt;/p&gt;&lt;p&gt;- de pachter afstand heeft gedaan van het voorkeursrecht nádat hem bij aangetekende brief van de verpachter is meegedeeld dat verkoper de onroerende zaak/het gepachte wil vervreemden; dan wel&lt;/p&gt;&lt;p&gt;- koper vooraf schriftelijk aan de pachter heeft verklaard afstand te doen van zijn bevoegdheid de pachtovereenkomst op te zeggen op de in artikel 7:370 lid 1 onder b Burgerlijk Wetboek bedoelde grond.&lt;/p&gt;&lt;p&gt;Deze pachtovereenkomst is aan deze akte gehecht. In deze pachtovereenkomst is geen koopoptie opgenomen.&lt;/p&gt;&lt;p&gt;Koper is bekend met de inhoud van deze over te nemen pachtovereenkomsten.’&lt;/p&gt;&lt;p&gt;Wij ontwaren in de aangehaalde tekst allereerst (impliciet) de regel ‘koop breekt geen pacht’ uit art. 7:361 BW: bij overdracht van een verpachte zaak vindt (ongewijzigde) overgang van de pacht plaats. Ondanks het bestaan van deze regel, die de belangen van de pachter veiligstelt, bestaat er in een dergelijke situatie toch behoefte aan het voorkeursrecht van de pachter, aangezien de derde aan wie de verpachte zaak (onder gestanddoening van de lopende pachtovereenkomst) overgedragen wordt, na de overdracht de pachtovereenkomst kan opzeggen op de grond als vermeld in art. 7:370 lid 1 sub b BW (dringend eigen gebruik). In tegenstelling tot hetgeen binnen de kaders van de huur van bedrijfsruimte het geval is, heeft bij de beoordeling van de vraag of sprake is van een dringend eigen gebruik bij pacht de rechter wèl de mogelijkheid een belangenafweging te maken. In art. 7:369 lid 2 BW is immers het woord ‘kan’ opgenomen. De pachter geniet hierdoor een beter beschermde positie dan de huurder van bedrijfsruimte.[36]&lt;/p&gt;&lt;p&gt;Voorts wordt in art. 7.4 geconstateerd dat het voorkeursrecht van de pachter, ondanks de verkoop van het verpachte aan een derde, niet van toepassing is. Deze constatering heeft drie mogelijke oorzaken. Ofwel er is sprake van één van de uitzonderingen op het voorkeursrecht als bedoeld in art. 7:380 BW en verder,[37] ofwel er is sprake van een (vrijwillige) afstand van het voorkeursrecht door de pachter, waarbij deze afstand zowel achteraf als vooraf kan plaatsvinden. In de laatste situatie spreekt men van een ‘veilige verpachter’.[38] De vervreemding aan een veilige verpachter, als uitzondering op het voorkeursrecht van art. 7:380 lid 1 sub e BW, is nieuw ten opzichte van de regeling van het voorkeursrecht in de Pw. Opgemerkt zij dat de verklaring van de veilige pachter vooraf dient te zijn afgegeven, derhalve voordat de aanvankelijke verpachter tot vervreemding overgaat, zo blijkt ook uit de rechtspraak.[39] &lt;/p&gt;&lt;h4&gt;3.3. Levering onder bezwaar van pacht aan de pachter&lt;/h4&gt;&lt;p&gt;In art. 7.5 van de modelovereenkomst staat vermeld, woordelijk luidende:&lt;/p&gt;&lt;p&gt;‘7.5 *optie Levering niet vrij van huur of pacht; koper is de *huurder/pachter&lt;/p&gt;&lt;p&gt;Ingeval koper *de huurder/pachter van de onroerende zaak is, geldt het navolgende.&lt;/p&gt;&lt;p&gt;De*huurovereenkomst/pachtovereenkomst eindigt op de dag van levering van rechtswege door vermenging. Verkoper en koper, als voormalige gebruiker, hebben niets meer van elkaar te vorderen of met elkaar te verrekenen.&lt;/p&gt;&lt;p&gt;*optie De laatste of nog lopende termijn wordt op de dag van levering voldaan via de notaris.&lt;/p&gt;&lt;p&gt;*optie De door koper als huurder gestorte waarborgsom van € * en de verschuldigde of vooruitbetaalde huurtermijn(en) word(t)(en) verrekend bij de levering.&lt;/p&gt;&lt;p&gt;*optie De koop vindt niet plaats ter uitvoering van een voorkeursrecht als bedoeld in artikel 7:378 Burgerlijk Wetboek. Artikel 7:384 Burgerlijk Wetboek is daarom niet van toepassing.&lt;/p&gt;&lt;p&gt;*optie De koop vindt plaats ter uitvoering van een voorkeursrecht als bedoeld in artikel 7:378 Burgerlijk Wetboek.&lt;/p&gt;&lt;p&gt;*optie In dit verband zijn verkoper en koper overeengekomen dat artikel 7:384 Burgerlijk Wetboek geen toepassing zal vinden, omdat de te verrekenen meerwaarde al is begrepen in de koopprijs. Verkoper zal dan ook geen aanspraak kunnen maken op enige verrekening op grond van dit artikel.&lt;/p&gt;&lt;p&gt;Deze alinea zal letterlijk in de akte van levering worden opgenomen.’&lt;/p&gt;&lt;p&gt;Allereerst wijzen wij op de rechtsfiguur ‘vermenging’, die zich voordoet indien het ‘hoofdrecht’(eigendom) en het ‘afgeleide’ (gebruiks)recht (pacht) samenkomen bij één persoon. Deze vermenging kan, volgens de algemene goederenrechtelijke regels, zowel een gevolg zijn van verkrijging van het ‘dochterrecht’ door degene die rechthebbende is van het ‘moederrecht’ als omgekeerd.[40] In de in de modelovereenkomst beschreven pachtsituatie is (vrijwel) uitsluitend sprake van de laatste situatie: de pachter wordt eigenaar van het gepachte.[41]&lt;/p&gt;&lt;p&gt;Voorts is in de aangehaalde passage de optionele bepaling opgenomen, inhoudende dat, indien de koop plaatsvindt in het kader van de uitoefening van een voorkeursrecht door de pachter/koper, de regeling van art. 7:384 BW geen toepassing zal vinden, aangezien de te verrekenen meerwaarde al is begrepen in de koopsom. In art. 7:384 BW is, kort samengevat, geregeld dat bij doorverkoop door de (voormalige) pachter binnen tien jaar na diens verkrijging van het pachtobject de pachter een verplichting tot winstafrekening met de verpachter heeft.[42] Het artikel is gelijkluidend aan art. 56i Pw. De ‘winstafrekening’ vindt plaats ten behoeve van de verpachter in geval de pachter het met gebruikmaking van zijn voorkeursrecht verkregen pachtobject (of een gedeelte daarvan) binnen tien jaren na de verkrijging vervreemdt. De pachter moet dan aan de verpachter het verschil vergoeden tussen de door hem betaalde prijs voor het verkregen object en de waarde daarvan in pachtvrije staat ten tijde van de verkrijging, met dien verstande dat de vergoeding wordt verminderd met tien procent voor elk sinds de verkrijging door de pachter verstreken jaar. Mocht de waarde in pachtvrije staat ten tijde van de vervreemding door de pachter lager zijn dan die bij de verkrijging door de pachter, dan komt eerstbedoelde waarde in plaats van de laatstbedoelde waarde.[43] Om de (verplichte) berekening ingeval van een (toekomstige) vervreemding zo efficiënt mogelijk te kunnen uitvoeren, adviseren wij de betrokken notaris de waarde in pachtvrije staat ten tijde van de verkrijging tussen pachter en verpachter vast te leggen in akte van levering.&lt;/p&gt;&lt;p&gt;De winstafrekening geldt niet indien de (gewezen) pachter het object vervreemdt aan zijn echtgenoot/ geregistreerd partner, dan wel aan een bloed- of aanverwant in de rechte lijn, aan een pleegkind of aan een medepachter. Vervreemdt deze verkrijger het object vervolgens weer binnen bedoelde tienjaarstermijn, dan blijft voor hem de verplichting tot afrekening tegenover de voormalige verpachter van kracht, tenzij hij vervreemdt aan een bloedverwant in de rechte lijn of een pleegkind. In dat geval blijft de (latente) verplichting voor deze laatste verkrijger in stand gedurende het resterende gedeelte van de tienjaarstermijn. &lt;/p&gt;&lt;h3&gt;4. Landinrichting &lt;/h3&gt;&lt;h4&gt;4.1. (On)bekendheidsverklaring met betrekking tot landinrichting&lt;/h4&gt;&lt;p&gt;In art. 6.7 sub k van de modelovereenkomst staat vermeld:&lt;/p&gt;&lt;p&gt;‘6.7 sub k: is de onroerende zaak *wel/niet voor onteigening aangewezen, *wel/niet betrokken geweest in een reconstructieplan op grond van de Reconstructiewet concentratiegebieden, *wel/niet opgenomen in een plan tot ruilverkaveling, herinrichting of een overeenkomst in het kader van een vrijwillige kavelruil op grond van de Landinrichtingswet (oud) en *wel/niet opgenomen in een (land)inrichtingsplan, herverkaveling of kavelruil op grond van de Wet inrichting landelijk gebied;’[44]&lt;/p&gt;&lt;p&gt;In dit artikel wordt expliciet aandacht besteed aan het onderwerp landinrichting. Het begrip landinrichting kan worden gedefinieerd als de inrichting van landelijke gebieden door de uitvoering van werken en de herindeling van het grondgebruik. Landinrichting vindt haar wettelijke basis in de Wet inrichting landelijk gebied (Wilg) die in 2007 de Landinrichtingswet opgevolgd heeft. In deze wet is het landinrichtingsinstrumentarium,[45] bestaande uit de (dwingende) herverkaveling en de (vrijwillige) kavelruil, opgenomen. In het geciteerde artikel staat, naast de Landinrichtingswet en de Wilg, tevens de Reconstructiewet Concentratiegebieden genoemd. In het per 1 januari in de Wilg ingevoegde art. 111b is bepaald dat de RCC komt te vervallen op een bij Koninklijk Besluit (hierna: KB) te bepalen tijdstip. Op 6 mei 2014 verscheen het KB, waarin bepaald is dat de RCC per 1 juli 2014 is komen te vervallen.[46] Niettemin wordt deze wet toch genoemd in de modelovereenkomst. Dit heeft te maken met eventuele nog lopende ‘reconstructietrajecten’.&lt;/p&gt;&lt;h4&gt;4.2. Koop en overdracht van onroerende zaken, betrokken in landinrichting&lt;/h4&gt;&lt;p&gt;Het sluiten van een koopovereenkomst (gevolgd door levering) van een perceel cultuurgrond (of een geheel bedrijf), betrokken in een (land)inrichtingsplan heeft bijzondere juridische gevolgen. Binnen een herverkavelingsproces pleegt de landinrichtingscommissie, kort voor de bekendmaking van het plan van toedeling een zogeheten peildatum vast te stellen, na welke datum met wijzigingen in de rechtstoestand bij het opstellen van het plan van toedeling geen rekening meer wordt gehouden. Het notariaat wordt doorgaans, via meldingen op NotarisNet, op de hoogte gebracht van (naderende) peildata in de diverse blokken in den lande waar herverkaveling plaatsvindt. Indien na de peildatum eigendomsovergang (van de oude percelen) heeft plaatsgevonden, leidt dit tot wijziging van het recht op toedeling, zodat het niet rekening houden hiermee in feite in strijd is met de wet, ook al is wellicht in de praktijk aan die eis na een bepaald tijdstip vrijwel niet meer te voldoen.[47] Indien enkel sprake is van een verbintenisrechtelijke transactie, zoals koop, zijn de gevolgen minder ingrijpend. Alsdan wordt (slechts) een recht op toedeling vervreemd. De koper ontvangt een (verbintenisrechtelijke) aanspraak op toedeling van een onroerende zaak. In de akte van herverkaveling zal de toedeling vervolgens zijn beslag krijgen. Terzijde zij opgemerkt dat aan de akte van herverkaveling titelzuiverende werking wordt toegekend.[48] Verkrijging krachtens herverkaveling is civielrechtelijk te duiden als een originaire wijze van eigendomsverkrijging, vrij van alle niet in de ruilakte opgenomen zakelijke rechten, rechten van huur en andere lasten. Na voltooiing van de herverkaveling wordt de titel onaantastbaar. Dit ongeacht of aan een van de rechtshandelingen, voorafgaand aan de herverkaveling iets gemankeerd heeft.&lt;/p&gt;&lt;h4&gt;4.3. Evaluatie Wilg&lt;/h4&gt;&lt;p&gt;Het onderwerp ‘landinrichting’ geniet op dit moment politieke belangstelling. Op 29 januari 2015 is namelijk het Rapport Evaluatie landinrichtingsinstrumentarium Wet inrichting landelijk gebied, opgesteld door Alterra en het Instituut voor Agrarisch recht, door staatssecretaris Dijksma aangeboden aan de Tweede Kamer.[49] In de Kamerbrief schrijft de staatssecretaris dat het de bedoeling is om bij een afzonderlijke aanvullingswet ‘grondeigendom’ de Onteigeningswet, de Wet voorkeursrecht gemeenten en het landinrichtingsinstrumentarium van de Wet inrichting landelijk gebied te integreren in de Omgevingswet.[50] De ontwikkelingen op dit terrein zullen nauwlettend worden gevolgd. &lt;/p&gt;&lt;h3&gt;5. Tot slot&lt;/h3&gt;&lt;p&gt;De modelovereenkomst biedt makelaars, rentmeesters en notarissen de mogelijkheid om op een uniforme wijze te werken. De praktijk is inmiddels gewend om de NVM-koopakte te gebruiken, zodat met de modelovereenkomst daarbij aansluiting kan worden gevonden. Dat neemt niet weg dat een agrarische koopakte maatwerk is, gezien de aard van de te verkopen objecten en de daarbij behorende belangen, rechten en plichten. De opsteller van de koopakte heeft hier dus een grote verantwoordelijkheid. Met deze bijdrage hebben wij, als leden van de ‘modellencommissie’, getracht de belangrijkste bedingen te verduidelijken en de 'pijnpunten' van de modelovereenkomst te bespreken. Het recht is continu in beweging. Ontwikkelingen in de literatuur en rechtspraak zullen noodzaken tot het periodiek aanpassen van de modelovereenkomst, maar een eerste aanzet is gegeven!&lt;/p&gt;</content><legacyfootnotes/><footnotes><footnote>1 Mr. J.F.V.N. Verploegen is notaris bij Bruggink &amp; van Beek Notarissen te Wijchen en voorzitter van de Vereniging Agrarisch Specialisten voor het Notariaat (VASN), mr. dr. J.W.A. Rheinfeld is senior jurist bij Countus accountants + adviseurs en universitair docent agrarisch recht aan de Radboud Universiteit Nijmegen.</footnote><footnote>2 De huidige tekst van onderdeel q is ingevoerd bij de wet ‘Werken aan winst’ van 30 november 2006, &lt;span class="italic"&gt;Stb&lt;/span&gt;. 2006, 631. Zie tevens Notamail 2007/142.</footnote><footnote>3 Zie voor een overzicht ban recente jurisprudentie op dit terrein J.W.A. Rheinfeld en A. Visscher, ‘'Bedrijfsmatige exploitatie' in 3D’, in: &lt;span class="italic"&gt;FBN&lt;/span&gt; 2014/25, alsmede J.W.A. Rheinfeld, ‘Het begrip ‘landbouw’ in de cultuurgrondvrijstelling: van siervissen tot fokpaarden...’, in: &lt;span class="italic"&gt;FBN&lt;/span&gt; 2015/23. Zie ten slotte A. Visscher en A. Verduijn, ‘Fiscale kroniek 2014’, in: &lt;span class="italic"&gt;Agr.r.&lt;/span&gt; 2015, nr. 2.</footnote><footnote>4 Aldus B.F. Preller en A. Verduijn, ‘De nieuwe algemene cultuurgrondvrijstelling voor de landbouw’, in: &lt;span class="italic"&gt;FBN&lt;/span&gt; 2006/57.</footnote><footnote>5 Aldus J.C. van Straaten, &lt;span class="italic"&gt;Wegwijs in de overdrachtsbelasting&lt;/span&gt;, Den Haag: Sdu Uitgevers 2014, onderdeel 7.20.1.</footnote><footnote>6 &lt;span class="italic"&gt;Kamerstukken II&lt;/span&gt; 2006/07, 30572, nr. 9.</footnote><footnote>7 HR 25 juni 1997, ECLI:NL:HR:1997:AA2204.</footnote><footnote>8 &lt;span class="italic"&gt;Kamerstukken II&lt;/span&gt; 2006/07, 30572, nr. 9, p. 17-18.</footnote><footnote>9 Zie voor een uitgebreide beschrijving J.W.A. Rheinfeld, ‘Fiscaal gefaciliteerd parkeren op cultuurgrond?’, in: &lt;span class="italic"&gt;FBN&lt;/span&gt; 2014/47.</footnote><footnote>10 Hof Den Haag 8 november 2013, ECLI:GHDHA:2013:4223.</footnote><footnote>11 HR 19 september 2014, ECLI:NL:HR:2014:2696.</footnote><footnote>12 HR 19 december 2014, ECLI:NL:HR:2014:3608.</footnote><footnote>13 B.F. Preller en A. Verduijn, ‘De nieuwe algemene cultuurgrondvrijstelling voor de landbouw’, in: &lt;span class="italic"&gt;FBN&lt;/span&gt; 2006/57.</footnote><footnote>14 HR 9 januari 1998, &lt;span class="italic"&gt;NJ&lt;/span&gt; 1998, 272 (Brok/Huberts).</footnote><footnote>15 H.W. Heyman, S.E. Bartels, ‘Vastgoedtransacties’, &lt;span class="italic"&gt;Koop&lt;/span&gt;, Boom 2012, p. 270.</footnote><footnote>16 HR 21 mei 2010, &lt;span class="italic"&gt;NJ&lt;/span&gt; 2010/ 275.</footnote><footnote>17 HR 23 november 2007 &lt;span class="italic"&gt;NJ&lt;/span&gt; 2008/522.</footnote><footnote>18 J.J. Dammingh, 'Een kritische blik op de (vernieuwde) NVM-koopakte', in: &lt;span class="italic"&gt;WPNR&lt;/span&gt; (2014) 7044.</footnote><footnote>19 HR 27 februari 2004, &lt;span class="italic"&gt;NJ&lt;/span&gt; 2004, 653, waarover nader B.F. Preller, ‘Ruilverkavelingslasten zijn bijzondere lasten in de zin van artikel 7:15 BW’, in: &lt;span class="italic"&gt;JBN&lt;/span&gt; 2004/22.</footnote><footnote>20 Hof Den Haag 8 oktober 2004,&lt;span class="italic"&gt; LJN&lt;/span&gt; AR6054.</footnote><footnote>21 HR 30 januari 2015, &lt;span class="italic"&gt;RvdW&lt;/span&gt; 2015, 222.</footnote><footnote>22 H.W. Heyman, S.E. Bartels, ‘Vastgoedtransacties’, &lt;span class="italic"&gt;Koop&lt;/span&gt;, Boom 2012, nr. 392 (p. 355).</footnote><footnote>23 HR 23 december 2005, &lt;span class="italic"&gt;NJ&lt;/span&gt; 2010/62.</footnote><footnote>24 HR 28 januari 2000, &lt;span class="italic"&gt;NJ&lt;/span&gt; 2000/575.</footnote><footnote>25 J.J. Dammingh 'Een kritische blik op de vernieuwde NVM-koopakte, &lt;span class="italic"&gt;WPNR (&lt;/span&gt;2014) 7044 en H.W. Heyman, S.E. Bartels, ‘Vastgoedtransacties’, &lt;span class="italic"&gt;Koop&lt;/span&gt;, Boom 2012, nr. 371 (p. 335).</footnote><footnote>26 Asser-Hijma, 7-I Koop en ruil, Deventer: Kluwer 2013, nr. 337.</footnote><footnote>27 H.W. Heyman, S.E. Bartels, ‘Vastgoedtransacties’, &lt;span class="italic"&gt;Koop&lt;/span&gt;, Boom 2012, nr. 360 (p.324).</footnote><footnote>28 HR 22 december 1995, &lt;span class="italic"&gt;NJ&lt;/span&gt; 1996/300.</footnote><footnote>29 C.M.H. van Vlaanderen, 'Over (on)bekendheidsverklaringen en conformiteit in de NVM-koopakte, &lt;span class="italic"&gt;WPNR&lt;/span&gt; (2000) 6410 en 6426.</footnote><footnote>30 HR 19 november 2004, &lt;span class="italic"&gt;LJN&lt;/span&gt; AR5909.</footnote><footnote>31 HR 17 februari 2012, &lt;span class="italic"&gt;RvdW&lt;/span&gt; 2012, 321.</footnote><footnote>32 Rechtbank Amsterdam 26 maart 2008, &lt;span class="italic"&gt;LJN&lt;/span&gt; BC8915.</footnote><footnote>33 Rechtbank Arnhem 7 juli 2010, &lt;span class="italic"&gt;NJF&lt;/span&gt; 2010, 314.</footnote><footnote>34 Art. 7:378 e.v. BW. Zie over het voorkeursrecht van de pachter uitgebreid Asser-Snijders, 7-III Bijzondere overeenkomsten, &lt;span class="italic"&gt;Pacht&lt;/span&gt;, Deventer: Kluwer 2013, p. 177 e.v.</footnote><footnote>35 Zo blijkt uit de MvT, &lt;span class="italic"&gt;Kamerstukken II&lt;/span&gt; 2005/06, 30 448, nr. 3, p. 30.</footnote><footnote>36 Aldus G.M. Kerpestein, ‘Een kijkje over de schutting, Het nieuwe pachtrecht vergeleken met het huurrecht bedrijfsruimte, Preadvies Vereniging voor Agrarisch Recht’, &lt;span class="italic"&gt;Agr.r.&lt;/span&gt; 2008, nr. 3.</footnote><footnote>37 Zie over de reikwijdte en inhoud van deze uitzonderingen nader uitgebreid Asser-Snijders, 7-III Bijzondere overeenkomsten, &lt;span class="italic"&gt;Pacht&lt;/span&gt;, Deventer: Kluwer 2013, nr. 278-288.</footnote><footnote>38 Zie over de veilige verpachter nader Asser-Snijders, 7-III Bijzondere overeenkomsten, &lt;span class="italic"&gt;Pacht&lt;/span&gt;, Deventer: Kluwer 2013, nr. 282.</footnote><footnote>39 Aldus Pk Hof Arnhem 27 maart 2012, &lt;span class="italic"&gt;Agr.r.&lt;/span&gt; 2012/5688 (Interfour/Van Beek). Zie tevens Pk Hof Arnhem 8 november 2011, &lt;span class="italic"&gt;Agr.r&lt;/span&gt;. 2011/5668 (Sandee c.s./Pensioenfonds Cosun).</footnote><footnote>40 Aldus Asser-Bartels &amp; Van Mierlo, 3-IV Algemeen goederenrecht, nr. 19.</footnote><footnote>41 Zie tevens B. Nijman, ‘Het einde van de pachtovereenkomst’, in: &lt;span class="italic"&gt;Agr.r.&lt;/span&gt; 2008, nr. 2.</footnote><footnote>42 Zie tevens B.F. Preller, ‘Voorkeursrecht pachter - winstafrekening bij doorverkoop - Titel 7.5 (Pacht) BW’, in: &lt;span class="italic"&gt;JBN&lt;/span&gt; 2007/35, alsmede B.F. Preller, ‘Voorkeursrecht pachter, winstafrekening en notariële verantwoordelijkheid’, in: &lt;span class="italic"&gt;JBN&lt;/span&gt; 2009/30.</footnote><footnote>43 Aldus Asser-Snijders, 7-III Bijzondere overeenkomsten, &lt;span class="italic"&gt;Pacht,&lt;/span&gt; Deventer: Kluwer 2013, nr. 296.</footnote><footnote>44 Daarnaast wordt in art. 1 van de modelovereenkomst de ruilverkavelingsrente, betrekking hebbend op de verkochte cultuurgrond, vermeld. Zie voor de civielrechtelijke aspecten van de ruilverkavelingsrente nader onderdeel 3.2 hiervoor.</footnote><footnote>45 Zie voor een (procesmatige) beschrijving van het landinrichtingsinstrumentarium anno 2015 uitgebreid H.J.T. van Beek, ‘Het Kadaster en herverkavelen’, in: &lt;span class="italic"&gt;Agr.r.&lt;/span&gt; 2015, nr. 2.</footnote><footnote>46 Besluit van 6 mei 2014, &lt;span class="italic"&gt;Stb&lt;/span&gt;. 169.</footnote><footnote>47 Aldus B. Dam, ‘Mr Ph.A.N. Houwing en het ruilverkavelingsrecht’, in: &lt;span class="italic"&gt;Agr.r.&lt;/span&gt; 1986, nr. 7.</footnote><footnote>48 Zie art. 82 lid 2 Wilg. Zie voor een uitgebreide behandeling van het fenomeen ‘titelzuivering’ J.W.A. Rheinfeld, ‘Titelzuivering nader beschouwd’, in: &lt;span class="italic"&gt;FBN&lt;/span&gt; 2014/36.</footnote><footnote>49 &lt;span class="italic"&gt;Kamerstukken II &lt;/span&gt;2014/15, 33962, nr. 11. Zie over de evaluatie onder meer D.W. Bruil, ‘De WILG geëvalueerd’, in: &lt;span class="italic"&gt;LTB&lt;/span&gt; 2015/14, alsmede J.W.A. Rheinfeld, ‘Hangt men de Wilg aan de wilgen?’, in: &lt;span class="italic"&gt;Agr.r.&lt;/span&gt; 2015, nr. 3.</footnote><footnote>50 &lt;span class="italic"&gt;Kamerstukken II&lt;/span&gt; 2013/14, 33962, nr. 2. Planning is overigens dat deze wet op 1 januari 2018 in werking treedt, zo is te lezen op https://omgevingswet.pleio.nl/file/download/30549112, datum inzage 8 juni 2015. Zie over de Omgevingswet nader E.E. Schaake, ‘De Omgevingswet: wordt het eenvoudig beter?’, in: &lt;span class="italic"&gt;LTB&lt;/span&gt; 2015/3, alsmede L.M. van der Heijden, ‘De Omgevingswet: ruimte voor maatwerk?’, in: &lt;span class="italic"&gt;Agr.r.&lt;/span&gt; 2014, nr. 11.</footnote></footnotes><auteurs>mr. J.F.V.N. Verploegen en mr. dr. J.W.A. Rheinfeld</auteurs><published>2015-07-07 17:04:39</published><modified>2015-07-07 17:04:39</modified><editiondate>2015-07-07</editiondate><htmlpath>https://denhollander.info/artikel/12315</htmlpath></article>
</articles></edition>