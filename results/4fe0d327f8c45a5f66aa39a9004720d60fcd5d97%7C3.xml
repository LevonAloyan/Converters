<edition><articles><article><jaar>1986</jaar><naam>Tijdschrift voor Agrarisch Recht</naam><uitgave>8/9</uitgave><aflevering>8</aflevering><searchword>TvAR 8/9/1986</searchword><id>6374</id><udhid>UDH:TvAR/6374</udhid><titel>Het bestemmingsplan buitengebied. Een overzicht van de Kroonjurisprudentie over de periode maart 1983 - december 1985.</titel><searchwords><searchword>TvAR 8/9/1986</searchword><searchword>UDH:TvAR/6374</searchword></searchwords><attachments><attachment><name>1986_nr 89_Artikel_Fortgens.pdf</name><extention>pdf</extention><url>https://denhollander.info/download/6156/ci</url></attachment></attachments><inleiding>INLEIDING&#13;
1. Het voorliggende overzicht van de Kroonjurisprudentie bestrijkt de periode van&#13;
maart 1983 tot en met december 1985. Het sluit daarmee aan op het algemeen over&#13;
zicht, zoals dit verschenen is in Agrarisch Recht, juli/augustus 1983. In totaal zijn&#13;
uit bedoelde periode 260 uitspraken betrokken ten behoeve van het vervolgoverzicht.&#13;
De opbouw van het jurisprudentieoverzicht is in het algemeen dezelfde als bij het&#13;
algemeen overzicht. De uitspraken van de Kroon zijn geanalyseerd aan de hand van&#13;
die onderwerpen, welke van direct belang zijn voor het bestemmingsplan buitengebied&#13;
en ten aanzien waarvan de overwegingen van de Kroon van meer dan incidentele&#13;
waarde zijn. De nadruk in de analyse ligt op de instrumenteel-juridische kant&#13;
van het bestemmingsplan. Inhoudelijk-planologische zaken komen aan de orde voor&#13;
zover deze een algemene strekking hebben en er mitsdien sprake is van een beleid&#13;
met een min of meer algemene werking.&#13;
2. Welk algemeen beeld kan nu gegeven worden van de recente uitspraken van de&#13;
Kroon? Het lijkt mij nuttig in hoofdlijnen per onderwerp de belangrijkste ontwikkelingen&#13;
aan te geven.&#13;
- Agrarische bebouwing in het algemeen. Het bouwperceelsysteem is, met een aan&#13;
tal nuanceringen, het algemeen aanvaarde systeem geworden ter regeling van de&#13;
agrarische bebouwing. Het systeem van vrije vestiging wordt door de Kroon verworpen.&#13;
Vestiging van nieuwe, volwaardige agrarische bedrijven geschiedt hetzij na&#13;
planwijziging, hetzij na planherziening, soms na planuitwerking. In beginsel dienen&#13;
reële agarische bedrijven een bouwperceel met een oppervlakte van 1 ha te krijgen,&#13;
terwijl voor andere agrarische bedrijven met een geringe oppervlakte volstaan kan&#13;
worden. Vergroting van toegekende bouwpercelen dient te geschieden door middel&#13;
van planwijziging. Voor het voorschrijven van een maximum bebouwingspercentage&#13;
dienen planologische redenen aanwezig te zijn. Het bouwperceelsysteem vereist een&#13;
goede en recente inventarisatie van agrarische bedrijven en hun uitbreidingsmogelijkheden.&#13;
- Intensieve veehouderij. De bestaande jurisprudentie wordt voortgezet en op een&#13;
aantal punten verfijnd. Voor zover de bestaande beheers- en milieuwetgeving niet of niet in voldoende mate voorziet in de bescherming van het landschap, het natuurlijk&#13;
milieu en overige functies van een gebied, kan het bestemmingsplan uit oogpunt&#13;
van goede ruimtelijke ordening de betrokken belangen handhaven en beschermen.&#13;
De afweging zowel ten aanzien van de vestiging van nieuwe veredelingsbedrijven als&#13;
ten aanzien van ontwikkelingsmogelijkheden van bestaande agrarische bedrijven,&#13;
geschiedt blijvend genuanceerd. Recentelijk speelt daarbij mede het element van behoefte&#13;
aan uitoefening van intensieve veehouderij. Intensieve veehouderij als onderdeel&#13;
van een bestaand agrarisch bedrijf kan beperkt worden door het bepalen van&#13;
een maximum terreinmaat (blijkens enkele recente uitspraken 1000 m2) danwel door&#13;
een vrijstellingsregeling. In vele gevallen achtte de Kroon het noodzakelijk de wijzigingsbevoegdheid&#13;
door middel waarvan de vestiging van agrarische bedrijven mogelijk&#13;
wordt gemaakt, te beperken tot agrarische bedrijven welke niet-grondgebonden&#13;
activiteiten niet danwel slechts als neventak uitoefenen.&#13;
- Glastuinbouw. Op dit onderdeel is minder duidelijk een algemeen beleid te ontdekken&#13;
dan vroeger. De Kroon maakt in vele gevallen een op de concrete situatie gerichte&#13;
afweging van specifieke of algemene agrarische belangen tegenover belangen&#13;
van landschap, natuur en recreatieve voorzieningen, zonder dat daarbij vaste uitgangspunten&#13;
worden gehanteerd. Wel blijkt de Kroon in toenemende mate gewicht&#13;
toe te kennen aan bedoelde niet-agrarische belangen en glastuinbouw slechts toelaat&#13;
baar te achten, ingeval deze onmiskenbaar noodzakelijk dient te worden geacht.&#13;
- Bijzondere agrarische bebouwing. In het algemeen is het onjuist de mogelijkheid&#13;
van een tweede bedrijfswoning op voorhand uit te sluiten. Ter toetsing van de nood&#13;
zaak van dergelijke woningen geeft de Kroon de voorkeur aan een vrijstellingsregeling,&#13;
onder toepassing van het criterium 'indien zulks voor een doelmatige agrarische&#13;
bedrijfsvoering noodzakelijk is', gehoord een deskundige instantie, en na een&#13;
verklaring van geen bezwaar van Gedeputeerde Staten. Een derde bedrijfswoning&#13;
dient uitzondering te blijven. Agrarische hulpgebouwen waren slechts toe te laten&#13;
door middel van vrijstelling van burgemeester en wethouders. De maximaal toelaat&#13;
bare inhoudsmaat wordt onder meer gerelateerd aan de afstand tot het bedrijfscentrum&#13;
en de bescherming van de landschappelijke en natuurwetenschappelijke&#13;
waarden. Bebouwing in hobbysfeer moet ongewenst worden geacht.&#13;
De Kroon heeft enkele nuanceringen aangebracht in haar beleid inzake toelaatbare&#13;
bouwvoorschriften in relatie tot de welstandsbepaling in de bouwverordening. Ingeval&#13;
van vestiging van niet-agrarische functies als nieuwe woonbebouwing, nieuwe&#13;
industriële bedrijvigheid en nieuwe recreatieve voorzieningen pleegt de Kroon te&#13;
toetsen in hoeverre de bestaande agrarische bedrijfsvoering afbreuk wordt gedaan&#13;
dan wel onevenredig wordt belemmerd. Tegen de vestiging van agrarische hulp- of&#13;
nevenbedrij ven kan op een industrieterrein onder meer wegens de belemmeringen en&#13;
de hinder van het niet-agrarische verkeer bezwaar bestaan. Vestiging van dergelijke&#13;
bedrijven is bij uitzondering mogelijk in planologische geschikte delen van het buitengebied,&#13;
zoals het kernrandgebied.&#13;
- Burgerbouw in het buitengebied. Het algemeen aanvaarde planologische uitgangspunt dat burgerbebouwing in het buitengebied geweerd dient te worden, blijft&#13;
onverkort gelden. Aan het bestaan van dergelijke bebouwing kan niet geheel worden&#13;
voorbijgegaan. In het algemeen kan slechts bij een actief saneringsbeleid deze bebouwing&#13;
onder het overgangsrecht worden gebracht. In het bijzonder ingeval de woningen&#13;
in een redelijke goede staat verkeren en karakteristiek voor een gebied zijn&#13;
en tegen de handhaving daarvan geen zwaarwegende bezwaren van landschappelijke,&#13;
cultuurhistorische en/of verkeerstechnische aard bestaan, is een positieve&#13;
bestemming vereist. Desbetreffende voorschriften dienen opgezet te zijn naar gelang&#13;
de omstandigheden, zoals die bij inventarisatie van de aanwezige bebouwing blijken,&#13;
met name om te bepalen in welke mate uitbreiding of vergroting dan wel verandering&#13;
in verband met de tegenwoordige wooneisen of een karakteristieke verschijningsvorm&#13;
kan worden toegestaan. Woningsplitsing kan incidenteel onder bepaalde&#13;
voorwaarden worden toegestaan. Een oppervlakte van 50 m2 biedt in het algemeen&#13;
voldoende mogelijkheden voor de bouw van bijgebouwen.&#13;
- Niet-agrarische bedrijvigheid. Algemeen gaat de Kroon er vanuit dat niet-agrarische&#13;
bedrijven, die reeds in het buitengebied aanwezig zijn en waarvan verplaatsing&#13;
naar een industrieterrein om financiële of bedrijfseconomische redenen of anders&#13;
zins (bijvoorbeeld het ontbreken van een lokaal en/of regionaal bedrijventerrein)&#13;
niet mogelijk is, ter plaatse gevestigd zullen blijven met enige uitbreidingsmogelijk&#13;
heden.&#13;
- Verblijfsrecreatie. In een bestemming kampeerdoeleinden kan volstaan worden&#13;
met het voorschrijven van een gemiddelde dichtheid, waaruit de gemiddelde stand&#13;
plaatsoppervlakte kan worden afgeleid ten behoeve van een planuitwerking. Een ge&#13;
detailleerde bestemming dient het aantal en de plaats van de kampeermiddelen te&#13;
bepalen.&#13;
Kampeermiddelen kunnen onderscheiden worden naar kampeertechnische criteria.&#13;
Het zogenaamde kamperen bij de boer kan beperkt worden uit landschappelijk&#13;
en natuurwetenschappelijk oogpunt, om sanitaire redenen maar ook in verband met&#13;
het te verwachten cumulatieve effect daarvan in een bepaald gebied. Bestaande,&#13;
doch niet wenselijk te achten verblijfsrecreatie dient onder een deugdelijke overgangsregeling&#13;
te worden gebracht. Beperking in de tijd is slechts mogelijk bij sanering&#13;
op korte termijn.&#13;
- Inrichting en beheer landelijk gebied. Aan een landinrichtingsplan ligt een min&#13;
der brede belangenafweging ten grondslag in vergelijking tot de toetsing in het kader&#13;
van de totstandkoming van een bestemmingsplan. Een bestemming met een beperkt&#13;
agrarisch gebruik is in bepaalde gevallen, met name bij feitelijk beperkte agrarische&#13;
mogelijkheden toelaatbaar. Incidenteel voorkomende natuurwetenschappelijke&#13;
waarden kunnen in het raam van landschappelijke waarden worden beschermd. Be&#13;
heersovereenkomsten op basis van de Relatienota dienen niet gekoppeld te worden&#13;
aan een bestemmingsplanregeling. Belangrijke leidingen als brandstofleidingen en&#13;
boven- of ondergrondse hoofdtransportleidingen en hoogspanningsleidingen dienen&#13;
als zodanig te worden bestemd. De aanleg van toekomstige hoofdleidingen dient plaats te vinden via een wijziging van het bestemmingsplan en dient in het algemeen&#13;
niet afhankelijk te zijn van een aanlegvergunning of vrijstelling van burgemeester&#13;
en wethouders. Het aanleggen van overige (kleinere) leidingen kan wél aanlegvergunningplichtig&#13;
worden gesteld.&#13;
- Aanlegvergunning. In het bestemmingsplan kan het uitvoeren van werken of&#13;
werkzaamheden, voor zover noodzakelijk, absoluut verboden worden. Ook voor&#13;
agrarische gebieden kan het gebruik van bestrijdings- en bemestingsmiddelen aanlegvergunningplichtig&#13;
gesteld worden. Het scheuren van grasland en andere verschil&#13;
lende vormen van bodembewerking kunnen, meer dan voorheen, in agrarische ge&#13;
bieden onderworpen worden aan het vereiste van aanlegvergunning. Verruiming is&#13;
er ook inzake de mogelijkheid ontgrondingen aanlegvergunningplichtig te maken,&#13;
ondanks de Ontgrondingenwet. In relatie tot de Boswet heeft de Kroon haar stand&#13;
punt verfijnd.&#13;
De reikwijdte van het aanlegvergunningsstelsel kan aldus op grond van de Kroonjurisprudentie&#13;
aanzienlijk verruimd worden in vergelijking met vijf en zeker met&#13;
zo'n tien jaar geleden. Ik acht dit op zichzelf een juiste ontwikkeling uit het oogpunt&#13;
van een goede ruimtelijke ordening en een daarvoor noodzakelijke evenwichtige belangenbehartiging.&#13;
Toch past hierbij een zorgelijke kanttekening over de juridische&#13;
complexiteit en de feitelijke werking van het aanlegvergunningensysteem. Ten gevolge&#13;
van de Kroonjurisprudentie dient een regeling inzake het vereiste van aanlegvergunning&#13;
te voldoen aan hoge eisen: gebiedsgewijze nuanceringen, algemene en&#13;
bijzondere uitzonderingsbepalingen, een ingewikkelde samenloop met verschillende&#13;
sectorwetten en dergelijke. Soms ook lijkt het meer te gaan om een regeling met een&#13;
hoge symboolwaarde dan om een hanteerbare en doelmatige regeling. Ik denk daarbij&#13;
met name aan een aanlegvergunning voor het gebruik van bestrijdingsmiddelen.&#13;
Geluiden uit de praktijk alsmede enkele beperkte onderzoeken doen vermoeden dat&#13;
het aanlegvergunningensysteem slecht functioneert. Handhaving van het bestemmingsplan&#13;
Buitengebied blijkt in verband met onbekendheid danwel met bestuurlijke&#13;
prioriteiten in het algemeen meer gericht te zijn op bouwzaken dan op naleving van&#13;
gebruiks- en aanlegvoorschriften. Opmerkelijk genoeg is dit punt bij de wijziging&#13;
van de Wet op de Ruimtelijke Ordening niet of nauwelijks aan de orde geweest. Ik acht&#13;
daarom meer bestuurlijke aandacht voor de werking van het aanlegvergunningensysteem&#13;
dringend gewenst.&#13;
- Overige onderwerpen. Naast het noemen van een te horen adviesinstantie dient&#13;
ook aangegeven te worden over welke aspecten deze gehoord dient te worden. Het&#13;
geven van procedureregels met betrekking tot het verlenen van vrijstelling of een&#13;
aanlegvergunning is niet noodzakelijk naast hetgeen reeds geregeld is in de WRO,&#13;
de Wet Arob en de Wet op de Raad van State. Een verklaring van geen bezwaar&#13;
van Gedeputeerde Staten kan slechts geëist worden ter bescherming van een bovengemeentelijk&#13;
belang. Begripsbepalingen kunnen nader omschreven worden in de&#13;
toelichting bij het plan.&#13;
3. Zoals bekend zijn op 1 juli 1986 de gewijzigde Wet op de Ruimtelijke Ordening en het Besluit op de ruimtelijke ordening 1985 in werking getreden, voor zover deze&#13;
het bestemmingsplan ca. betreffen. De wijziging van de WRO beoogt een belangrijke&#13;
belemmering voor het actualiseren van bestemmingsplannen weg te nemen door kortere&#13;
procedures voor te schrijven en sancties te verbinden aan termijnoverschrijdingen.&#13;
Het Bro 1985 tracht onnodige belemmeringen voor het maken van meer flexibele&#13;
bestemmingsplannen weg te nemen. In hoofdlijnen komt dit op het volgende neer.&#13;
In de eerste plaats komen in het Bro 1985 niet langer die bepalingen voor die in&#13;
de praktijk bleken te leiden tot detaillering van het bestemmingsplan. Zo staat het&#13;
Bro 1985 niet in de weg aan mengbestemmingen of een globale omschrijving van de&#13;
doeleinden die aan de gronden worden toegekend. Gedetailleerde bebouwingsregelingen&#13;
zijn evenmin vereist.&#13;
In de tweede plaats is een aantal bepalingen uit het oude besluit anders geredigeerd.&#13;
In het licht van het bovenstaande is bijvoorbeeld van belang dat een uit te&#13;
werken bestemmingsplan niet langer inzicht behoeft te bieden in de mogelijk eindvormen;&#13;
het is voldoende als inzicht wordt verschaft in de hoofdlijnen van de toekomstige&#13;
ontwikkelingen van het plangebied.&#13;
In de derde plaats bevatten de gewijzigde wet en het herziene besluit enkele nieuwe&#13;
elementen. Het belangrijkste hiervan is de in artikel 12, eerste lid, onder a, van het&#13;
Bro 1985 bedoelde beschrijving in hoofdlijnen van de wijze waarop met het plan de&#13;
toegekende doeleinden worden nagestreefd.&#13;
Een en ander verruimt de mogelijkheid tot toepassing van - al dan niet uit te werken&#13;
- globale planvormen en tot het verwoorden van beleidsmatige en programmatische&#13;
aspecten in het bestemmingsplan. Hierdoor zal de gemeente beter in staat zijn&#13;
met het plan in te spelen op zich wijzigende omstandigheden, terwijl bij de invulling&#13;
van het bestemmingsplan meer rekening kan worden gehouden met de omstandigheden&#13;
van het concrete geval.&#13;
Het ligt in het voornemen van de minister van Volkshuisvesting, Ruimtelijke Ordening&#13;
en Milieubeheer najaar 1986 een publicatie uit te brengen, waarin bedoeling&#13;
en mogelijkheden van de vernieuwde wetgeving ten aanzien van het bestemmingsplan&#13;
uiteengezet wordt, mede in het licht van het Actieprogramma deregulering&#13;
ruimtelijke ordening en milieubeheer. Deze publicatie is gebaseerd op een aantal&#13;
onderzoeksprojecten en is in concept onderwerp van overleg geweest met VNG, IPO&#13;
en Afdeling voor de geschillen van bestuur van de Raad van State. In de publicatie&#13;
wordt per gebiedscategorie een standaardregeling gepresenteerd, waaronder een&#13;
regeling voor het landelijk gebied. Wellicht vind ik te zijner tijd gelegenheid aan deze&#13;
standaardregeling een beschouwing te wijden.&#13;
In dit verband komt uiteraard de vraag op in hoeverre de bestaande Kroonjurisprudentie&#13;
door de nieuwe wetgeving inzake de ruimtelijke ordening achterhaald is&#13;
dan wel in beginsel onverlet blijft. Een algemeen antwoord op deze vraag is niet eenvoudig&#13;
te geven. Voor zover deze jurisprudentie typische rechtsvragen betreft, lijkt&#13;
het antwoord in beginsel duidelijk: er is sprake van gewijzigd recht. Kroonjurisprudentie&#13;
bevat echter ook, in het bijzonder ten aanzien van het landelijk gebied, vele&#13;
belangrijke beleidsuitspraken. Er lijkt geen reden aanwezig om aan te nemen dat deze&#13;
laatste uitspraken door de nieuwe wetgeving gewijzigd zijn. In de praktijk zal het&#13;
nog wel de nodige hoofdbrekens kosten om uit te maken in hoeverre de bestaande Kroonjurisprudentie inderdaad blijvend van kracht kan worden geacht dan wel achterhaald&#13;
lijkt.&#13;
Vanwege de uitgebreidheid van de stof volgt hier eerst een inhoudsopgave van het&#13;
geheel.&#13;
Inhoud&#13;
1. Agrarische bebouwing in het algemeen&#13;
1.1. Bebouwingsvoorschriften agrarische bedrijfsgebouwen. Bouwperceelsysteem&#13;
1.2. Toekenning van bouwpercelen&#13;
1.3. Bonafiditeit van agrarische bouwaanvragen&#13;
2. Intensieve vormen van land- en tuinbouw&#13;
2.1. Intensieve veehouderij&#13;
2.2. Glastuinbouw&#13;
3. Bijzondere agrarische bebouwing&#13;
3.1. Agrarische bedrijfswoningen&#13;
3.2. De bouw van silo's&#13;
3.3. Agrarische hulpgebouwen&#13;
3.4. Bouwvoorschriften in relatie tot de welstandsbepaling in de bouwverordening&#13;
3.5. Bestaande agrarische bedrijven en toekomstig woon-, werk- of recreatief ge&#13;
bied.&#13;
3.6. Agrarische hulp- en nevenbedrijven en semi-agrarische bedrijven&#13;
4. Burgerbouw en niet-agrarisch gebruik&#13;
4.1. Burgerbouw in het buitengebied. Nieuwbouw&#13;
4.2. Burgerbouw in het buitengebied. Bestaande bouw&#13;
4.3. Niet-agrarische bedrijvigheid&#13;
4.4. Verblijfsrecreatie&#13;
5. Inrichting en beheer landelijk gebied&#13;
5.1. Bestemmingsplan en ruilverkavelingsplan&#13;
5.2. Bestemming met beperkt agrarisch gebruik&#13;
5.3. Bestemmingsplan en beheersgebied c.q. reservaatsvorming op basis van de&#13;
Relatienota&#13;
5.4. Regeling onder- en bovengrondse leidingen&#13;
6. Aanlegvergunning&#13;
6.1. Enkele algemene aspecten&#13;
6.2. Gebruik van bestrijdings- en bemestingsmiddelen&#13;
6.3. Scheuren van grasland .4. Verschillende vormen van bodembewerking&#13;
6.5. Ontgr ondingen. Relatie met Ontgr ondingen wet&#13;
6.6. Werken en werkzaamheden in het kader van de waterhuishouding en/of&#13;
waterstand&#13;
6.7. Verwijderen van houtopstanden en dergelijke&#13;
6.8. Bebossen van gronden&#13;
6.9. Aanbrengen van oppervlakteverhardingen en dergelijke&#13;
6.10. Diverse werken en werkzaamheden&#13;
7. Overige onderwerpen&#13;
7.1. Inschakeling van adviesinstanties; procedureregels&#13;
7.2. Hantering van algemene begrippen&#13;
7.3. Toelichting behorend bij het bestemmingsplan&#13;
7.4. Verhouding streekplan en bestemmingsplan&#13;
7.5. Uitsluiting toepassing artikel 17 WRO</inleiding><content>1. AGRARISCHE BEBOUWING IN HET ALGEMEEN&#13;
1.1. Bebouwingsvoorschriften agrarische bedrijfsgebouwen. Bouwperceelsysteem&#13;
1. Blijkens vele uitspraken heeft de Kroon het stelsel van agrarische bouwpercelen&#13;
aanvaard of noodzakelijk geacht. Daarbij wordt in het algemeen in alle gevallen&#13;
waarin van een reëel agrarisch bedrijf sprake is, een bouwperceel toegekend met een&#13;
oppervlakte van circa 1 ha. Als motivering hanteert de Kroon verschillende, zij het&#13;
vergelijkbare argumenten: gelet op de aard en de landschappelijke waarde van het&#13;
gebied (KB 14 maart 1983, nr. 17, Brandwijk), - het voorkomen van het dichtslibben&#13;
van agrarische gronden met bebouwing (KB 17 mei 1983, nr. 45 en KB 21 juni&#13;
1983, nr. 14, Ouderkerk aan den Usel); - het voorkomen van het ontstaan van een&#13;
te grote concentratie van veredelingsbedrijven dan wel het ontstaan van aanmerkelijke&#13;
bouwmassa's; de methode van vrije vestiging is niet aanvaardbaar voor gebieden&#13;
waar het agrarisch gebruik primair is (KB 27 juli 1983, nr. 54, Alphen en Riel);&#13;
- in verband met de methode van vrije vestiging zijn in beginsel ongelimiteerde bebouwingsmogelijkheden&#13;
aanwezig, hetgeen uit landschappelijk oogpunt, ook in gebieden&#13;
waar de agrarische functie primair is, niet aanvaardbaar is (KB 22 december&#13;
1983, nr. 32, Oirschot); - onbeperkte vestigingsmogelijkheden voor agrarische bedrijfsbebouwing&#13;
acht de Kroon niet wenselijk (KB 22 december 1983, nr. 34, Box&#13;
tel); - het verdient de voorkeur dat zoveel mogelijk concentratie van de bebouwing&#13;
op één bedrijfscentrum plaatsvindt (KB 15 juni 1984, nr. 10, Boskoop); - de bebouwingsmogelijkheden&#13;
dienen met het oog op de landschappelijke belangen te&#13;
worden geconcentreerd op bouwpercelen (KB 29 oktober 1984, nr. 19, Nieuwkoop);&#13;
- een vrije vestiging van agrarische bedrijven kan een aantasting van het karakter&#13;
van het gebied betekenen (KB 13 maart 1985, nr. 33, Eersel); - uit een oogpunt van&#13;
goede ruimtelijke ordening dient agrarische bedrijfsbebouwing met inbegrip van&#13;
kassen voor glastuinbouw zoveel mogelijk op agrarische bouwpercelen te worden&#13;
verwezenlijkt (KB 15 maart 1985, nr. 69 en KB 1 april 1985, nr. 16, Sint-Pancras);&#13;
- uit landschappelijk oogpunt, ook in gebieden waar de agrarische functie voorop staat, is het niet aanvaardbaar dat de voorschriften in beginsel ongelimiteerde bebouwingsmogelijkheden&#13;
inhouden voor agrarische bedrijven (KB 3 aprill985, nr.&#13;
129, Moergestel); - met het oog op het landschappelijke beeld dienen de agrarische&#13;
bebouwingsmogelijkheden uitsluitend toegestaan te worden binnen bij het plan&#13;
daartoe aangewezen bouwpercelen of bouwstroken, dan wel op nader bij planwijziging&#13;
te bepalen plaatsen. In verband hiermede kan de vestigingsregeling voor&#13;
nieuwe agrarische bedrijven in het primair agrarisch gebied, welke regeling in beginsel&#13;
ongelimiteerde bebouwingsmogelijkheden biedt, niet worden aanvaard (KB 7 juni&#13;
1985, nr. 43, 's-Gravenmoer).&#13;
Voorts kan in dit verband gewezen worden op KB 1 juli 1985, nr. 24, Winterswijk,&#13;
alwaar de Kroon inzake een bezwaar tegen het ontbreken van de zinsneden 'met inachtneming&#13;
van de landschappelijke waarde' en 'met inachtneming van de grote&#13;
landschappelijk waarde' in de bestemmingsomschrijving van de agrarische bouwpercelen&#13;
in de plan voorschriften het volgende overweegt:&#13;
'dat blijkens de stukken in het bestemmingsplan meer dan 1000 bouwpercelen zijn opgenomen;&#13;
dat daarbij een onderscheid is gemaakt tussen de bouwpercelen naar gelang de verschillende&#13;
agrarische bestemmingen; dat een onderscheid naar landschappelijke waarden binnen&#13;
de bouwpercelen ongewenst moet worden geacht; dat immers een afweging van de te beschermen&#13;
landschappelijke en natuurwetenschappelijke waarde dient plaats te vinden bij de toekenning&#13;
van een bouwperceel'.&#13;
Uit deze enigszins cryptische overwegingen kan mijns inziens niet afgeleid worden&#13;
dat aan een regeling voor een toegekend bouwperceel zonder meer (dat wil zeggen&#13;
zonder nadere afweging via bijvoorbeeld een vrijstellingsbepaling) een direct bouwrecht&#13;
ontleend moet kunnen worden. Het is voor mij evenwel de vraag of deze kennelijke&#13;
opvatting van de Kroon in alle gevallen reëel is, gelet op het streven naar&#13;
flexibele bestemmingsplanbepalingen.&#13;
2. De vestiging van nieuwe volwaardige agrarische bedrijven kan geschieden hetzij&#13;
na planwijziging, hetzij na planherziening, soms na planuitwerking. Ten aanzien&#13;
van elk van deze methodes zijn er recentelijk uitspraken van de Kroon verschenen.&#13;
Blijkens enkele uitspraken kan niet volstaan worden met het toepassen van de vrijstellingsbevoegdheid&#13;
op grond van artikel 15 WRO, zulks in overeenstemming met&#13;
eerdere Kroonuitspraken (KB 28 maart 1983, nr. 17, Wittem, zulks in verband met&#13;
de landschappelijke en natuurwetenschappelijke waarde van de onderwerpelijke gebieden;&#13;
KB 7 februari 1985, nr. 37, Texel, de toevoeging van een nieuw bebouwingsvlak&#13;
moet van ingrijpende betekenis worden geacht in een systeem, waarbij de vestigingsplaats&#13;
van agrarische bedrijven - zij het in de vorm van tot de bestemming&#13;
gerekende bebouwingsvlakken - afzonderlijk op de plankaart wordt aangeduid en&#13;
KB 31 juli 1985, nr. 107, Hoogblokland).&#13;
Het formulieren van een door de Kroon aanvaardbare wijzigingsbevoegdheid levert&#13;
in een aantal gevallen problemen op. De Kroon verlangt in de desbetreffende&#13;
regeling voldoende waarborgen ten aanzien van natuur en landschap, onder meer&#13;
door beperkingen te stellen aan het aantal nieuwe vestigingen alsmede aan de plaatsbepaling&#13;
voor deze bedrijven. Gewezen kan worden op KB 28 maart 1983, nr. 17, Wittem: vestigingsmogelijkheid slechts voor wat betreft bedrijfsverplaatsingen in&#13;
het kader van een binnen het grondgebied van de gemeente plaatsvindende ruilverkaveling&#13;
(sic!); KB 30 juni 1983, nr. 30 Bergen (N.H.): de voorwaarde dat bij vestiging&#13;
het desbetreffende agrarisch bedrijf zich vestigt langs bestaande en als zodanig&#13;
bestemde verharde wegen, biedt voldoende waarborgen om mogelijke schade aan&#13;
het landschap te voorkomen; KB 5 september 1983, nr. 8, Wamel: de wijzigingsbevoegdheid&#13;
is te ruim, aangezien deze betrekking heeft op alle binnen de gemeente&#13;
Wamel bestaande en te verplaatsen agrarische bedrijven zonder onderscheid, en is&#13;
ondoelmatig, nu deze vestiging van bouwpercelen in het gehele plangebied toelaat;&#13;
KB 9 februari 1984, nr. 21, Schermer: de vestiging van maximaal twee nieuwe&#13;
agrarische bedrijven ontmoet geen bezwaar, mits bij de situering daarvan rekening&#13;
wordt gehouden met de in de polder voorkomende landschappelijke en natuurwetenschappelijke&#13;
waarden; KB 4 mei 1984, nr. 19, Driebruggen: een regeling, welke&#13;
meer mogelijkheden biedt tot een exactere plaatsbepaling voor nieuwe agrarische&#13;
bedrijven, geniet de voorkeur; KB 14 februari 1985, nr. 28, Bergen (L): bij een goede&#13;
toepassing in het landschap en met een aangepaste bebouwing moet een beperkt aantal&#13;
nieuwe bedrijfsvestigingen ten behoeve van bedrijven, die verplaatst worden vanuit&#13;
een van de dorpskernen binnen de gemeente, niet ontoelaatbaar worden geacht;&#13;
KB 2 april 1985, nr. 26, Lith: op grond van het plan is vestiging mogelijk binnen&#13;
de op de plankaart aangewezen bouwzones. De gekozen situering van deze bouwzones&#13;
en het aantal vestigingsmogelijkheden kan in overeenstemming worden geacht&#13;
met de te verwachten behoefte. De desbetreffende regeling acht de Kroon aanvaardbaar;&#13;
KB 6 november 1985, nr. 28, Bodegraven: in het plan ontbreken waarborgen&#13;
om bij de belangentegenstelling tussen de aanwezige natuur- en landschapswaarden&#13;
en een verbetering van de agrarische bedrijfsstructuur een aanvaardbaar compromis&#13;
te bereiken.&#13;
In dit verband is van belang te wijzen op KB 6 december 1985, nr. 19, Brederwiede,&#13;
alwaar de Kroon ingaat op de taak van Gedeputeerde Staten bij de goedkeuring&#13;
van een wijzigingsplan: het al dan niet goedkeuren van een dergelijk plan moet&#13;
met redenen omkleed zijn, terwijl de toetsing van het wijzigingsplan aan de in de&#13;
planvoorschriften gestelde regels voorop dient te staan. Het gestelde in een onderdeel&#13;
van het criterium van het besluit van Gedeputeerde Staten kan daarbij geen argument&#13;
zijn.&#13;
In enkele uitspraken komt de uitwerkingsverplichting ten behoeve van de vestiging&#13;
van agrarische bedrijven aan de orde. Zo acht de Kroon in KB 27 juni 1983,&#13;
nr. 36, Zeeland (N.B.), op zich aanvaardbaar dat beperkingen zijn gesteld aan het&#13;
maximum aantal te vestigen agrarische bedrijven. Bij een uitwerkingsplicht als hier&#13;
in het geding kunnen evenwel nadere regels omtrent de plaatskeuze van de nieuw&#13;
aan te wijzen bouwpercelen niet worden gemist. In dat geval verdient een wijzigingsbevoegdheid&#13;
dan ook de voorkeur. Blijkens KB 21 oktober 1985, nr. 26, Eemnes,&#13;
is het aantal bouwpercelen niet vastgesteld op grond van de agrarische behoefte,&#13;
doch op grond van de mogelijkheden in verband met de aanwezige landschappelijke&#13;
en natuurwetenschappelijke waarden. In verband hiermede, en gelet op de thans nog&#13;
bestaande onzekerheid omtrent ruilverkaveling in dit gebied, acht de Kroon het onjuist,&#13;
dat in het plan een concrete bouwmogelijkheid ten behoeve van de appellant wordt opgenomen. De gekozen uitwerkingsplicht voor de concretisering van bouwpercelen&#13;
biedt voldoende rechtszekerheid voor de door de appellant benadrukte&#13;
agrarische belangen. De woorden 'na gebleken behoefte' doet de uitwerkingsverplichting&#13;
in feite in een wijzigingsbevoegdheid veranderen, hetgeen de Kroon onjuist&#13;
acht. In KB 27 juni 1983, nr. 42, Den Dungen, accepteerde de Kroon een uitwerkingsplicht&#13;
ten behoeve van de vestiging van twee nieuwe agrarische bedrijven.&#13;
Voorts heeft de Kroon in vele uitspraken beoordeeld of en in hoeverre het aanvaardbaar&#13;
kan worden geacht dat in het bestemmingsplan de vestiging van agrarische&#13;
bedrijven is uitgesloten. Zij neemt daarbij de landschappelijke en natuurwetenschappelijke&#13;
waarde van het desbetreffende gebied in aanmerking, soms ook mede&#13;
de behoefte aan of de noodzaak tot vestiging of verplaatsing. In enkele gevallen&#13;
overweegt de Kroon vervolgens dat in verband met de aanwezige waarden per geval&#13;
een zo zorgvuldig mogelijke afweging van alle bij de vestiging van een nieuw agrarisch&#13;
bedrijf betrokken belangen dient plaats te vinden, welke eerst in het kader van&#13;
een herziening van het plan op voldoende adequate wijze kan plaatsvinden.&#13;
3. Zoals hiervoor onder punt 1 reeds is vermeld, acht de Kroon het in het algemeen&#13;
aanvaardbaar indien aan agrarische bedrijven een bouwperceel wordt toegekend van&#13;
ongeveer 1 ha. Deze oppervlakte acht de Kroon in beginsel voldoende voor een doelmatige&#13;
exploitatie van reële agrarische belangen. In KB 1 juli 1985, nr. 24, Winterswijk,&#13;
voegt de Kroon aan dit uitgangspunt toe dat voor andere agrarische bedrijven,&#13;
voor zover een bouwperceel noodzakelijk is, met een geringe oppervlakte kan worden&#13;
volstaan. Vergelijk daarbij KB 25 juni 1985, nr. 43, Vessem ca., alwaar de&#13;
Kroon overweegt dat een oppervlakte van 0,5 ha te klein is voor bestaande reële&#13;
agrarische bedrijven, terwijl een mogelijkheid tot het verlenen van vrijstelling voor&#13;
het bouwen met overschrijding van de begrenzing de ontwikkelingsmogelijkheden&#13;
te zeer belemmert.&#13;
Bij de afweging van de aanvaardbaarheid van toegekende bouwpercelen van kleinere&#13;
omvang spelen - al dan niet tesamen - de volgende factoren met name een&#13;
rol (zulks in navolging van eerdere uitspraken):&#13;
- de mate waarin rekening moet worden gehouden met landschappelijke en/of&#13;
natuurwetenschappelijke waarden van het plangebied dan wel met de ligging na&#13;
bij een (toekomstig) woongebied;&#13;
- de mogelijkheid om na vrijstelling dan wel na wijziging het bouwperceel te over&#13;
schrijden;&#13;
- de bebouwingsmogelijkheden in het bouwperceel zelf;&#13;
- de reële behoefte aan een vergroting van het toegekende agrarisch bouwperceel,&#13;
onder meer blijkend uit concrete plannen voor uitbreiding van de bestaande&#13;
bedrijfsbebouwing.&#13;
Hierna zullen enkele uitspraken behandeld worden welke vermeldenswaardige overwegingen&#13;
bevatten. In KB 13 januari 1984, nr. 17, Oostburg, aanvaardde de Kroon&#13;
een bouwperceel van 0,5 ha, gelet op de geografische situering tussen een verkeersweg&#13;
en een natuurgebied alsmede de in het plan voorziene uitbreidingsmogelijkheid.&#13;
Blijkens KB 29 november 1984, nr. 25, Uitgeest, hebben enkele agrarische bouwpercelen&#13;
ingevolge het voorliggende plan een gemiddelde oppervlakte van 0,1 ha. Een dergelijke maat kan, aldus de Kroon, een efficiënte agrarische bedrijfsvoering&#13;
ter plaatse in de weg staan. De Kroon acht dan ook, mede nu voor een onaanvaardbare&#13;
aantasting van het landschap ter plaatse niet behoeft te worden gevreesd, de&#13;
mogelijkheid om door middel van planwijziging deze bouwpercelen te vergroten tot&#13;
0,5 ha aanvaardbaar.&#13;
In KB 13 december 1984, nr. 41, Nijmegen, acht de Kroon het, gelet op de geruime&#13;
afstand van geconcentreerde woonbebouwing, planologisch gezien aanvaardbaar, indien&#13;
de bouwpercelen een oppervlakte hebben die varieert van 0,4 ha tot 0,8 ha. De&#13;
Kroon acht evenwel geen noodzaak aanwezig om deze grootte afhankelijk te stellen&#13;
van toepassing van de wijzigingsbevoegdheid. Blijkens KB 25 juni, nr. 53, Venray,&#13;
wenste appellant een agrarisch bouwblok ter grootte van 1 ha. Hem was een bouwblok&#13;
van 0,5 ha toegekend, hetwelk vrijwel geheel mag worden bebouwd en door&#13;
middel van planwijziging vergroot kan worden tot maximaal 1,5 ha. Nu ter plaatse&#13;
thans geen zodanige agrarische activiteiten worden uitgeoefend, dat op korte termijn&#13;
behoefte ontstaat aan uitbreiding van de bedrijfsbebouwing, moet het zonder meer&#13;
vergroten van het agrarische bouwblok tot 1 ha niet aanvaardbaar worden geacht.&#13;
Voorts maakt in enkele gevallen een appellant met succes bezwaar tegen de vorm&#13;
van een agrarisch bouwperceel (twee appellanten in KB 7 februari 1985, nr. 37,&#13;
Texel en één appellant in KB 13 augustus 1985, nr. 23, Beers).&#13;
4. In het algemeen dient het bestemmingsplan de mogelijkheid te bevatten de bij het&#13;
plan toegekende bouwpercelen te vergroten ten behoeve van bestaande bedrijven.&#13;
Het ontbreken van een dergelijke mogelijkheid betekent volgens de Kroon in KB 14&#13;
februari 1985, nr. 32, Oudewater, gelet op de waarde van het gebied waarin deze&#13;
bouwpercelen zijn gelegen en waar het agrarisch gebruik voorop staat, zonder noodzaak&#13;
een te vergaande beperking voor deze agrarische bedrijven. Dergelijke bedrijven&#13;
moeten de mogelijkheid hebben de bebouwing uit te breiden, indien dit voor een&#13;
goede bedrijfsvoering noodzakelijk is. In KB 24 januari 1984, nr. 41, Veendam,&#13;
achtte de Kroon de natuurwetenschappelijke waarden van het agrarisch gebied zodanig&#13;
dat bebouwing aldaar (vergroting van het bouwperceel) ongewenst moet worden&#13;
geacht.&#13;
In navolging van eerdere uitspraken geeft de Kroon er de voorkeur aan dat vergroting&#13;
van een bouwperceel geschiedt door middel van een wijzigingsbevoegdheid,&#13;
en niet met een vrijstelling. Zulks op grond van doelmatigheid en rechtszekerheid&#13;
(KB 11 januari 1985, nr. 26, Baarderadeel), dan wel omdat de vergroting van een&#13;
bestaand bouwperceel van ingrijpende betekenis moet worden geacht in een systeem&#13;
van agrarische bouwpercelen (KB 7 februari 1985, nr. 37, Texel). Zie voorts zonder&#13;
nadere redengeving KB 21 oktober 1985, nr. 126, Eemnes. In een dergelijke wijzingingsbevoegdheid&#13;
dienen bepalingen te zijn vervat om te komen tot een juiste afweging&#13;
van het bedrijfsbelang en de belangen van natuur en landschap (KB 2 april&#13;
1985, nr. 20, Nigtevecht). Opmerkelijk is in dit verband KB 30 mei 1985, nr. 19,&#13;
Ooststellingwerf, alwaar de Kroon zonder motivering een vrijstellingsbevoegdheid&#13;
voor een vergroting van het bouwperceel aanvaardt; in casu was de vraag aan de&#13;
orde of voldoende ruimte was gelaten voor eventuele uitbreidingen welke voor een&#13;
goede bedrijfsuitoefening noodzakelijk kunnen zijn. 5. Afhankelijk van de aanwezigheid van andere dan agrarische belangen kan het&#13;
wenselijk zijn zekere beperkingen te stellen aan de bebouwing op agrarische bouwpercelen&#13;
ten einde een onevenredige aantasting van deze belangen tegen te gaan.&#13;
Hiervan uitgaande beoordeelt de Kroon in de haar voorgelegde gevallen een grote&#13;
variëteit aan bebouwingsvoorschriften. Achtereenvolgens kan gewezen worden op de&#13;
volgende soorten voorschriften.&#13;
- Maximum bebouwingspercentage per bouwperceel. In enkele uitspraken oor&#13;
deelde de Kroon dat er onvoldoende aanleiding bestond voor het aangeven van een&#13;
bebouwingspercentage per bouwperceel, zulks gelet op het primair agrarisch karakter&#13;
van het gebied en de minimale afstand van de bouwpercelen onderling (KB 27&#13;
juli 1983, nr. 54, Alphen en Riel), dan wel gelet op het open en weinig karakteristieke&#13;
landschap waarin de functie van agrarische produktie domineert, het belang van&#13;
goede ontwikkelingsmogelijkheden voor bestaande bedrijven en de beperkte om&#13;
vang van de bouwpercelen (KB 22 augustus 1983, nr. 25, Apeldoorn), dan wel gelet&#13;
op de doorgaans beperkte grootte van de agrarische bouwpercelen en de ter plaatse&#13;
dominerende agrarische produktie-functie (KB 13 maart 1985, nr. 57, Hattem).&#13;
Daarentegen oordeelde de Kroon in KB 1 juli 1985, nr. 24, Winterswijk, dat met&#13;
name voor de bouwpercelen, die landschappelijk kwetsbaar zijn gesitueerd, een&#13;
maximum bebouwingspercentage niet kan worden gemist. Een bebouwingspercentage&#13;
gerelateerd aan de bij het bedrijf behorende gronden is niet aanvaardbaar, omdat&#13;
de bij een bedrijf in gebruik zijnde grond geen beslissende norm kan zijn voor het&#13;
bepalen van de hoeveelheid benodigde gebouwen, daar deze in niet onbelangrijke&#13;
mate afhankelijk is van de aard van het bedrijf. Ook kan in dat verband gewezen&#13;
worden op KB 15 maart 1985, nr. 69 en KB 1 april 1985, nr. 16, Sint-Pancras, al&#13;
waar in geding was de oppervlakte per agrarisch bedrijfsgebouw. De Kroon achtte&#13;
een dergelijke beperking te vergaand en niet doelmatig. In KB 15 april 1983, nr. 19,&#13;
Schoonebeek en KB 7 juni 1983, nr. 29, Vlist, waren de maximale breedte en lengte&#13;
van bedrijfsgebouwen in het geding. De Kroon achtte dergelijke beperkingen in beginsel&#13;
aanvaardbaar in verband met bescherming van landschappelijke waarden.&#13;
- Hoogte van bedrijfsbebouwing. De regeling inzake de maximum toelaatbare&#13;
hoogte van bedrijfsbebouwing is in enkele uitspraken van de Kroon onderwerp van&#13;
discussie geweest. De Kroon toetst in hoeverre het noodzakelijk is om uit landschappelijk&#13;
oogpunt deze hoogte te beperken, mede gelet op een doelmatige uitoefening&#13;
van het agrarisch bedrijf. Daarbij wordt mede betrokken de mogelijkheid om na&#13;
vrijstelling tot een grotere hoogte te bouwen (KB 30 juni 1983, nr. 30, Bergen&#13;
(N.H.), KB 9 december 1983, nr. 24, Wassenaar, KB 29 oktober 1984, nr. 49,&#13;
Nieuwkoop, KB 15 maart 1985, nr. 69, en KB 1 april 1985, nr. 16, Sint-Pancras,&#13;
KB 7 juni 1985, nr. 45, Goes en KB 15 juli 1985, nr. 66, Tilburg). Vergelijk ook&#13;
KB 15 mei 1984, nr. 18, Goirle, alwaar beperking van de nok- en/of goothoogte&#13;
aanvaardbaar werd geacht in verband met de karakteristieke agrarische bebouwing&#13;
gelegen in een beschermd dorpsgezicht.&#13;
- Afstand tot zijdelingse erf af scheiding. Met name in de gevallen waar de erfafscheiding&#13;
wordt gevormd door kavelsloten, is bebouwing tot aan de zijdelingse erfafscheiding&#13;
aanvaardbaar. De Kroon onthield goedkeuring aan een afstandsmaat&#13;
van 3 meter (KB 17 mei 1983, nr. 75, en KB 21 juni 1983, nr. 41, Ouderkerk aan den IJssel). Een regeling inzake de afstand van bouwwerken tot belendende percelen&#13;
kan in het belang van de eigenaren en gebruikers van deze percelen zijn (KB 9 december&#13;
1983, nr. 24, Wassenaar) dan wel beogen te voorkomen dat stallen en andere&#13;
mogelijke hinder veroorzakende bebouwing te dicht bij de bestaande woonbebouwing&#13;
komen te liggen. Deze doelstelling acht de Kroon in beginsel aanvaardbaar&#13;
(KB 5 juni 1984, nr. 137, Stevensweert).&#13;
- Afstand tussen niet aaneengebouwde gebouwen. In KB 22 augustus 1983, nr.&#13;
70, Hoogwoud, thans Opmeer, acht de Kroon een bepaalde afstandsmaat, welke op&#13;
landschappelijke motieven berust mede gelet op de grootte van de bouwpercelen, aanvaardbaar,&#13;
mits vrijstelling mogelijk is, indien dit voor een goede agrarische bedrijfsvoering&#13;
noodzakelijk is. Daarentegen oordeelt de Kroon in KB 22 maart 1985, nr. 26&#13;
Sint-Pancras, dat uit landschappelijk en stedebouwkundig oogpunt bezien geen over&#13;
wegende bezwaren bestaan tegen de bouw van agrarische bedrijfsgebouwen en kassen&#13;
binnen 10 meter van de voorgevel van een bestaande agrarische bedrijfswoning.&#13;
- Afstand tot aan de as van de weg. Een regeling inzake de afstand van bouwverkeer&#13;
tot de aanliggende wegen kan in het belang van de eigenaren en gebruikers van&#13;
wegen zijn (KB 9 december 1983, nr. 24, Wassenaar). Een dergelijke regeling is met&#13;
het oog op met name de verkeersveiligheid op zichzelf aanvaardbaar. Het is evenwel&#13;
onjuist, dat deze regeling de op bebouwingsvlakken gelegde bebouwingsmogelijkheden&#13;
reduceert. Immers bij het aangeven van deze bebouwingsvlakken bestaat de&#13;
mogelijkheid tot een zodanige situering, dat - zoals in feite ook is gebeurd - ook&#13;
met het aspect van de verkeersveiligheid rekening wordt gehouden (KB 7 februari&#13;
1985, nr. 37, Texel).&#13;
1.2 Toekenning van bouwpercelen&#13;
1. In vele tientallen uitspraken beoordeelde de Kroon concrete bezwaren gericht tegen&#13;
het al dan niet toekennen van een agrarisch bouwperceel. In vele gevallen concludeerde&#13;
de Kroon dat geen bouwperceel toegekend kan worden onder meer omdat:&#13;
- ter plaatse geen sprake is van een reëel agrarisch bedrijf, of geen agrarisch&#13;
bedrijf wordt uitgeoefend; - er twijfel is aan het duurzame karakter van de agrarische&#13;
werkzaamheden; - er slechts beperkte agrarische activiteiten (nevenactiviteiten)&#13;
plaatsvinden; - er slechts enkele hectaren grond beschikbaar zijn en de exploitatiewijze&#13;
geen toekenning rechtvaardigt; - er geen vastomlijnde of concrete plannen&#13;
bestaan met betrekking tot de stichting van een volwaardig agrarisch bedrijf;&#13;
- geen noodzaak bestaat om een tweede agrarisch bouwblok (op afstand) toe te&#13;
kennen. Soms acht de Kroon een agrarisch bouwperceel bezwaarlijk uit landschappelijk&#13;
en/of natuurwetenschappelijk oogpunt dan wel in verband met de beoogde&#13;
locatie nabij een woon- of verblijfsrecreatiegebied. In de gevallen waarin de Kroon&#13;
toekenning van een agrarisch bouwblok wel aanvaardbaar achtte, was er sprake van&#13;
de aanwezigheid of vestiging van een volwaardig agrarisch bedrijf, of anders gezegd,&#13;
er was sprake van een bedrijfsmatige exploitatie van agrarische gronden en opstallen,&#13;
waarbij een bouwperceel wordt toegekend aan degenen die hun hoofdberoep&#13;
in de landbouw vinden. 2. Een tweetal uitspraken verdient aparte vermelding omdat daarin — overigens in&#13;
navolging van eerdere uitspraken - uitdrukkelijk wordt ingegaan op de wijze waar&#13;
op bouwpercelen toegekend dienen te worden. Zo overweegt de Kroon in KB 1 juli&#13;
1985, nr. 24, Winterswijk,&#13;
'dat blijkens de stukken bij de toekenning slechts als criterium is gesteld, dat een bedrijfsmatige&#13;
agrarische produktie plaatsvindt; dat voorts bouwpercelen zijn toegekend aan alle op de bij de&#13;
plantoelichting behorende bijlage 'functiekaart bebouwing' als landbouwbedrijf, landbouwbedrijf met&#13;
nevenfunctie en landbouwbedrijf met recreatieve nevenfunctie gekwalificeerde boerderijen; dat ook&#13;
aan vele van de als burgerwoning tevens landbouwbedrijf gekwalificeerde boerderijen, voor zover die&#13;
niet de bestemming 'Zomerhuis Z' hebben, een bouwperceel is toegekend; dat daarnaast enkele nieuwe&#13;
bouwpercelen zijn opgenomen; dat blijkens de ambtsberichten in veel gevallen niet van een reëel&#13;
agrarisch bedrijf kan worden gesproken; dat voorts het aantal reële agrarische bedrijven in de&#13;
gemeente Winterswijk de laatste jaren is afgenomen, terwijl dit aantal, naar wordt verwacht, nog&#13;
verder zal afnemen; dat blijkens het verhandelde ter eerdergenoemde openbare vergadering op dit&#13;
moment reeds ongeveer 300 bouwpercelen zouden kunnen vervallen; dat met name in een waardevol&#13;
gebied als het onderwerpelij ke een nadere inventarisatie van de behoefte aan uitbreidingsmogelijkheden&#13;
had moeten plaatsvinden, opdat deze kan worden afgewogen tegen andere belangen, ten einde een&#13;
doelmatige regeling tot stand te brengen;'.&#13;
Het belang van (recente) inventarisatie van agrarische bedrijven en hun uitbreidingsmogelijkheden&#13;
komt eveneens naar voren in KB 7 oktober 1985, nr. 32, Ede, alwaar&#13;
de Kroon overweegt,&#13;
'dat uit de plantoelichting blijkt, dat bij de omvang van de bouwpercelen rekening is gehouden met&#13;
uitbreidingsmogelijkheden, welke zijn ontleend aan de destijds te verwachten ontwikkelingen in de&#13;
landbouw; dat uit de ambtsberichten blijkt, dat op de plankaart ongeveer 2000 bouwpercelen zijn&#13;
aangegeven, gebaseerd op een in 1969 door het agrarische bedrijfsleven aangevangen inventarisatie&#13;
van reële agrarische bedrijven; dat voorts sedert 1976 het aantal agrarische bedrijven aanmerkelijk is&#13;
teruggelopen, terwijl tevens bij een groot aantal agrarische bedrijven de bedrijfsuitoefening de vorm&#13;
heeft aangenomen van een nevenactiviteit; dat verder het aantal reële bedrijven sterker afneemt dan&#13;
het aantal bedrijven dat bij wijze van nevenactiviteit functioneert, terwijl de laatstgenoemde categorie&#13;
geringere uitbreidingsmogelijkheden behoeft dan volwaardige bedrijven; dat wijders in dit plan&#13;
agrarische bouwpercelen zijn opgenomen waarop geen agrarische activiteiten plaatsvinden; dat uit de&#13;
stukken en uit het verhandelde in de openbare vergadering van de Afdeling voor de geschillen van&#13;
bestuur van de Raad van State niet is gebleken van meer recente inventarisaties van het aantal&#13;
agrarische bedrijven hetgeen de beoordeling van dit plan met betrekking tot de aanvaardbaarheid van&#13;
een zo groot aantal bouwpercelen in niet onaanzienlijke mate bemoeilijkt; dat toch in en nabij een&#13;
waardevol gebied, als waarvan in dit plan sprake is, een nadere inventarisatie van het aantal agrarische&#13;
bedrijven en hun uitbreidingsmogelijkheden niet kan ontbreken in verband met de afweging van de in&#13;
geding zijnde belangen; dat weliswaar uit de ambtsberichten en het verhandelde in de bovengenoemde&#13;
openbare vergadering blijkt, dat het gemeentebestuur het voornemen heeft een nadere inventarisatie&#13;
van de bouwpercelen tot stand te brengen, doch dat daarmee nog geen aanvang is gemaakt;'.&#13;
3. Voorts kan gewezen worden op KB 13 december 1984, nr. 44, Nijmegen, alwaar&#13;
appellanten er bezwaar tegen hebben dat ten behoeve van een bestaand reëel agrarisch&#13;
bedrijf geen bouwperceel in het plan is opgenomen. De Kroon overweegt daar&#13;
omtrent onder meer dat in het algemeen het niet bestemmen van gronden en opstallen overeenkomstig het bestaande gebruik slechts aanvaardbaar is, indien blijkt, dat&#13;
het gemeentebestuur het voornemen heeft die gronden en/of opstallen aan te kopen&#13;
dan wel het bedrijf te verplaatsen, door met name vervangende grond aan te bieden.&#13;
In casu heeft het gemeentebestuur niet het voornemen om de gronden en gebouwen&#13;
van het bedrijf van de appellant aan te kopen, dan wel het bedrijf te verplaatsen.&#13;
Voorts is in mei 1981 een hinderwetvergunning verleend voor de uitbreiding van dat&#13;
bedrijf. Onder deze omstandigheden komt het de Kroon gewenst voor om alsnog&#13;
een bouwperceel op de gronden van appellant te leggen.&#13;
1.3. Bonafiditeit van agrarische bouwaanvragen&#13;
Op het punt van de bonafiditeit van agrarische bouwaanvragen zijn er geen nieuwe&#13;
ontwikkelingen te melden. In een aantal uitspraken heeft de Kroon wederom een bebouwingsregeling&#13;
verworpen, waarbij als toetsingsnorm onder meer de bedrijfsvoering&#13;
naar rato van het aantal toegekende Standaard Bedrijf Eenheden geldt. De&#13;
motivering is dezelfde als die onder KB 29 augustus 1978, nr. 42, Voorhout. Voorts&#13;
kan gewezen worden op KB 22 maart 1985, nr. 26, Sint-Pancras, alwaar de Kroon&#13;
beroepshalve te oordelen kreeg over de begripsomschrijving 'volledig agrarisch bedrijf',&#13;
omschreven als een agrarisch bedrijf met een produktieomvang, die een volledige&#13;
dagtaak voor ten minste één arbeidskracht vergt. In navolging van eerdere uitspraken&#13;
overwoog de Kroon daaromtrent dat bij de beantwoording van de vraag,&#13;
of sprake is van een reëel agrarisch bedrijf niet in alle gevallen kan worden geëist&#13;
dat aan het in geding zijnde voorschrift genoemde criterium wordt voldaan, aangezien&#13;
dit criterium naast andere criteria hiervoor slechts een indicatie kan vormen.&#13;
In enkele uitspraken vindt men vergelijkbare ambtshalve overwegingen.&#13;
2. INTENSIEVE VORMEN VAN LAND- EN TUINBOUW&#13;
2.1. Intensieve veehouderij&#13;
1. In enkele uitspraken van de Kroon vindt men de bekende&#13;
standaardoverwegingen inzake het onderscheid tussen grondgebonden en niet&#13;
aan de grond gebonden agrarische bedrijven:&#13;
'dat met betrekking tot het onderscheid tussen intensieve veehouderij en niet-intensieve veehouderij&#13;
naar Ons oordeel in het algemeen een differentiatie naar de aard en het gebruik uit&#13;
een oogpunt van ruimtelijke ordening aanvaardbaar kan zijn; dat de wenselijkheid van een&#13;
dergelijk onderscheid afhankelijk is van de situatie ter plaatse;'&#13;
(KB 11 maart 1983, nr. 27, Hoogeveen en KB 23 oktober 1985, nr. 21, Noordeloos).&#13;
Opmerkelijk is dat in een aantal recente uitspraken de tweede geciteerde&#13;
overweging aangevuld wordt met een essentieel element en dan als volgt komt&#13;
te luiden: 'dat de wenselijkheid van een dergelijk onderscheid afhankelijk is van&#13;
de situatie ter plaatse en de behoefte aan de uitoefening van intensieve&#13;
veehouderij'. (KB 22 december 1983, nr. 34, Boxtel, KB 17 januari 1984, nr. 16 Arkel, KB 17 januari 1984,&#13;
nr. 19, Kedichem, KB 3 augustus 1984, nr. 49, Spijkenisse en KB 29 oktober&#13;
1984, nr. 19, Nieuwkoop).&#13;
Slechts in één geval achtte de Kroon het nodig uitdrukkelijk te overwegen -&#13;
zoals voorheen in een standaardoverweging - 'dat ook een bestemmingsplan het&#13;
onderscheid als bovenbedoeld voldoende dient te motiveren en dat zulks in de&#13;
planvoorschriften tot uitdrukking dient te worden gebracht' (KB Nieuwkoop).&#13;
In KB 27 januari 1984, nr. 25, Ruinen, overwoog de Kroon dat bij het bepalen&#13;
van de aanvaardbaarheid van intensieve vormen van agrarische&#13;
bedrijfsuitoefening enerzijds rekening dient te worden gehouden met de aard en de&#13;
omvang van dergelijke bedrijfsactiviteiten en anderzijds met de situering van de&#13;
bedrijfspercelen ten opzichte van voor hinder gevoelige objecten, zoals&#13;
concentraties van woonbebouwing, waarop deze activiteiten van invloed kunnen&#13;
zijn. Daartoe dient van geval tot geval onder afweging van de betrokken belangen&#13;
te worden bezien of, dan wel in hoeverre, deze bedrijfsactiviteiten toelaatbaar&#13;
zijn.&#13;
Genoemde uitspraken geven aldus een voortzetting of verfijning van eerdere jurisprudentie&#13;
van de Kroon te zien. In de zeer veel recente uitspraken welke op&#13;
enigerlei wijze betrekking hebben op intensieve veehouderij, gaat de Kroon&#13;
impliciet -zonder uitdrukkelijk daarop gerichte overwegingen - uit van de&#13;
aanvaardbaarheid van het principe van onderscheid van de aard van de&#13;
agrarische bedrijvigheid.&#13;
In één recent geval gaat de Kroon nogmaals principieel in op het belang en de&#13;
noodzaak van een regeling inzake intensieve veehouderij (KB 7 oktober 1985, nr.&#13;
32, Ede). In deze uitspraak komen belangrijke punten aan de orde als inventarisatie&#13;
van agrarische bedrijven en hun uitbreidingsmogelijkheden, grote&#13;
mestoverschotten ten gevolge van de grote omvang van met name de intensieve&#13;
veehouderij in relatie tot de milieuwetgeving. De in dit verband belangrijkste&#13;
overwegingen zijn de volgende:&#13;
'dat het Ons evenwel ter bescherming van de verschillende waarden in het plangebied, wenselijk&#13;
voorkomt dat in het bestemmingsplan een onderscheid wordt gemaakt tussen grondgebonden&#13;
agrarische bedrijven en niet-grondgebonden agrarische bedrijven; dat verder naar aanleiding van het&#13;
bezwaar van de Stichting Milieuwerkgroepen Ede inzake de in de artikelen 5 en 6 gegeven&#13;
mogelijkheden voor vestiging van mammoetbedrijven en niet-grondgebonden bedrijven dient te&#13;
worden opgemerkt dat uit de ambtsberichten blijkt dat in het westen, het noord-westen en het&#13;
noorden van de gemeente grote mestoverschotten bestaan ten gevolge van de grote omvang van&#13;
met name de intensieve veehouderij; dat deze overschotten ertoe leiden, dat deze niet dan wel op&#13;
onvoldoende wijze langs natuurlijke weg kunnen worden verwerkt, waardoor een aantasting kan&#13;
plaatsvinden van het landschap, het natuurlijk milieu en de (grondwater) functies van het gebied; dat&#13;
de beheers- en milieuwetgeving niet althans niet in voldoende mate voorzien in de bescherming van&#13;
het evenbedoelde gebied; dat weliswaar krachtens de Wet Verontreiniging Oppervlaktewateren het&#13;
lozen van mest, gier en andere verontreinigde of schadelijke stoffen in het oppervlaktewater&#13;
verbonden kan worden aan een vergunning, doch dat deze wet geen waarborgen schept voor het voor&#13;
de verontreiniging van het grondwater belangrijke lozen op het land; dat ook de Hinderwet in deze&#13;
tekort schiet, daar deze wet slechts van toepassing kan zijn op inrichtingen en niet op alle in het&#13;
plangebied liggende gronden; dat het in overeenstemming is met het bepaalde in artikel 10 van de&#13;
Wet op de Ruimtelijke Ordening, dat alle bij het gebruik van de bodem betrokken belangen in een&#13;
bestemmingsplan worden gecoördineerd ten behoeve van een verantwoord gebruik van de grond;&#13;
dat voorts een goede ruimtelijke ordening ertoe kan nopen mede de functies van gronden bij de vaststelling van een bestemmingsplan te betrekken, opdat handhaving en bescherming&#13;
daarvan verzekerd worden; dat het Ons in verband met het veilig stellen van de&#13;
kwaliteit van de gronden niet juist voorkomt dat de uitbreiding van bestaande bedrijven en&#13;
de vestiging van grote nieuwe bedrijven, met name intensieve veehouderijen in een omvang&#13;
als waarvan in dit plan sprake is, worden toegestaan;'.&#13;
Een andere opmerkelijke uitspraak is KB 23 april 1985, nr. 33, Boekel, alwaar de&#13;
Kroon recente veranderingen in de milieuwetgeving in aanmerking neemt en - voor&#13;
wat betreft agrarische gebieden rond woonbebouwing - tot een conclusie komt welke&#13;
tegengesteld is aan de hiervoor aangehaalde uitspraak. Afgewacht moet worden&#13;
in hoeverre deze uitspraak alleen staat of navolging zal vinden. De desbetreffende&#13;
overwegingen zijn de volgende:&#13;
'dat de raad der gemeente Boekei bezwaren heeft aangevoerd tegen de onthouding van goedkeuring&#13;
door gedeputeerde staten aan een plangedeelte met de bestemming 'Kernrandgebied',&#13;
ten westen van de kern Venhorst; dat blijkens de bij het plan behorende toelichting met het&#13;
opnemen in het voorliggende bestemmingsplan van de plangedeelten met de bestemming&#13;
'Kernrandgebied' rond de kernen Boekei en Venhorst is beoogd een beschermingszone ten behoeve&#13;
van de bebouwde kommen te verkrijgen, teneinde het cumulatieve effect van overlast,&#13;
dat kan worden veroorzaakt door een groot aantal niet-milieuvriendelijke agrarische bedrijven&#13;
te zamen, tegen te gaan en het open karakter van de als uitloopterrein in gebruik zijnde&#13;
gronden nabij deze kommen zoveel mogelijk te waarborgen; dat het opnemen in een bestemmingsplan&#13;
van een bestemming, die ertoe strekt in de omgeving van de bebouwde kom bepaalde&#13;
agrarische bedrijfsvormen, waarvan ten gevolge van de bedrijfsuitoefening overlast&#13;
valt te verwachten, te weren, in beginsel aanvaardbaar is; dat echter, mede gelet op de aard,&#13;
het aantal en de situering van de thans ten westen van de kern Venhorst gelegen agrarische&#13;
bedrijven, op grond van de ambtsberichten moet worden aangenomen, dat niet behoeft te&#13;
worden gevreesd voor onaanvaardbare cumulatieve effecten in de kom van Venhorst ten gevolge&#13;
van het vestigen van nieuwe agrarische bedrijven in het plangedeelte, waaraan door gedeputeerde&#13;
staten goedkeuring is onthouden; dat voor die vrees minder aanleiding bestaat nu&#13;
op grond van de thans geldende milieuwetgeving - anders dan op grond van de ten tijde van&#13;
de vaststelling van het onderwerpelijke plan geldende wettelijke regelingen dienaangaande het&#13;
geval was - de mogelijkheid bestaat dergelijke cumulatieve effecten tegen te gaan; dat, nu&#13;
ook overigens niet is gebleken van feiten of omstandigheden die de zeer beperkte bebouwingsen&#13;
gebruiksmogelijkheden voor het desbetreffende plangedeelte zouden vermogen te rechtvaardigen&#13;
in weerwil van de hierdoor aan de agrarische bedrijven opgelegde beperkingen,&#13;
geen aanleiding bestaat aan deze bezwaren van de appellant tegemoet te komen; dat in verband&#13;
met het voorgaande dit onderdeel van het beroep van de raad der gemeente Boekei ongegrond&#13;
is;'.&#13;
2. De Kroon beoordeelt afhankelijk van de situatie ter plaatse of en in hoeverre wering&#13;
dan wel beperking van intensieve veehouderij aanvaardbaar is. Vaak ziet men&#13;
zulks gemotiveerd met het oog op de landschappelijke, natuurwetenschappelijke of&#13;
cultuurhistorische betekenis van gronden met een agrarisch gebruik. De landschappelijke&#13;
waarde blijkt veelal gelegen te zijn in de openheid van het landschap in het&#13;
bijzonder bij open weidegebieden of open poldergebieden.&#13;
Daarnaast ziet men vaak dat de Kroon het wenselijk acht dat veredelingsbedrijven,&#13;
gelet op de aard hiervan, in de nabijheid van woonbebouwing, natuur- en&#13;
recreatiegebieden zoveel mogelijk worden geweerd. Het voorgaande ligt geheel in de&#13;
lijn van eerdere uitspraken van de Kroon en levert in zijn algemeenheid geen nieuws op. De afweging zowel ten aanzien van de vestiging van nieuwe veredelingsbedrijven&#13;
als ten aanzien van de ontwikkelingsmogelijkheden van bestaande agrarische bedrijven,&#13;
geschiedt, zoals blijkt uit vele hierna te bespreken uitspraken, genuanceerd.&#13;
KB 14 februari 1985, nr. 30 Bemmel, biedt voorts een duidelijk voorbeeld van een&#13;
genuanceerde benadering in de relatie woningbouw-intensieve veehouderij.&#13;
'dat weliswaar in het onderwerpelijke buitengebied concentraties van woningen in lintbebouwing&#13;
voorkomen, waar hinderlijke agrarische bedrijfsvormen op enige afstand moeten worden gehouden;&#13;
dat evenwel deze concentraties qua dichtheid niet zijn te vergelijken met de kernen zelf; dat daarnaast&#13;
in dit geval binnen de linten zich aanzienlijke verschillen voordoen in dichtheid en gebruik van de&#13;
bebouwing; dat het daarom niet nodig moet worden geacht om langs de door de appellanten bedoelde&#13;
wegen dezelfde beperkende agrarische bestemming te projecteren als rond de kernen; dat dan ook&#13;
terecht in het plan van de agrarische functie op deze plaatsen, behalve voor wat betreft de omvang&#13;
van de bouwpercelen geen bijzondere vrijheidsbeperking is opgelegd; dat ervan uit moet worden&#13;
gegaan, dat in het kader van de milieuwetgeving er zorg voor kan worden gedragen, dat hinder&#13;
wordt voorkomen;'.&#13;
Twee andere uitspraken geven ook blijk van een genuanceerde benadering in relatie&#13;
tot grondwaterwinning. In KB 7 september 1983, nr. 22, Waardenburg, thans Neerijnen&#13;
overwoog de Kroon inzake een bezwaar tegen onthouding van goedkeuring&#13;
door gedeputeerde staten aan het verbod voor bestaande bedrijven opstallen en&#13;
gronden, voor zover gelegen binnen de begrenzing van het eerste en tweede beschermingsgebied&#13;
van de drinkwaterwinning, eenden, kippen, ganzen, pelsdieren, varkens&#13;
en mestkalveren te hebben of te houden het volgende:&#13;
'dat voor de beantwoording van de vraag, of een agrarisch bedrijf met veredelingsactiviteiten met het&#13;
oog op de waterwinning aanvaardbaar is in het bijzonder van belang is, of en in hoeverre een bepaald&#13;
bedrijf in staat is om maatregelen te nemen met name met betrekking tot de verwerking van de&#13;
vrijkomende mest, ter voorkoming van onaanvaardbare vervuiling van het grondwater; dat uit de&#13;
stukken niet is gebleken van een noodzaak om de ter plaatse aanwezige agrarische bedrijven te&#13;
beperken in hun agrarische bedrijfsvoering op een wijze zoals is neergelegd in de in geding zijnde&#13;
zinsnede;'.&#13;
Deze overwegingen vertonen een gelijkenis met die in de oudere uitspraken, onder&#13;
meer KB 16 november 1977, nr. 30 Losser en KB 30 juli 1980, nr. 52, Tilburg, eveneens&#13;
inzake agrarische bedrijven, gevestigd binnen de (eerste) beschermingszone van&#13;
een waterwingebied.&#13;
Interessant is in dit verband KB 10 mei 1983, nr. 15, Roden, alwaar appellant bezwaar&#13;
tegen heeft dat de door hem beoogde uitbreiding van zijn kuikenmesterij onmogelijk&#13;
wordt gemaakt. Het betreffende perceel is gelegen in het agrarisch gebied,&#13;
tevens waterwingebied. Op zeventien meter afstand van de kuikenmesterij zijn&#13;
waterwinputten en een pompinstallatie van een waterleidingmaatschappij gelegen.&#13;
De vrees voor verontreiniging van het drinkwater bij een aanmerkelijke uitbreiding&#13;
van het bedrijf van de appellant heeft ertoe geleid, dat het in het geding zijnde perceel&#13;
niet als agrarisch bouwperceel is aangewezen. Er moet echter worden aangenomen,&#13;
dat geen bezwaar behoeft te bestaan tegen een uitbreiding van de bedrijfsgebouwen&#13;
met 600 m2. Tot dusverre is van enige verontreiniging van het drinkwater&#13;
door het bedrijf van de appellant niet gebleken. De belangen van hinder bestrijding en milieuhygiëne dienen ook in dit geval hun bescherming te vinden in een stringente&#13;
toepassing van de Hinderwet, waarin ter zake van het voorkomen of beperken van&#13;
gevaar, schade of hinder van ernstige aard regelen zijn gesteld.&#13;
3. Zoals hiervoor reeds vermeld ziet men in meerdere recente uitspraken de overweging&#13;
dat de wenselijkheid van het onderscheid tussen grondgebonden en niet aan de&#13;
grond gebonden agrarische bedrijven mede afhankelijk wordt gesteld van de behoefte&#13;
aan uitoefening van intensieve veehouderij. In verschillende uitspraken komt dit&#13;
element van behoefte nader uitgewerkt of afgewogen aan de orde. Zo overweegt de&#13;
Kroon in KB 28 juni, 1980, nr. 22, Beilen en KB 23 oktober 1983, nr. 3, Anloo, dat&#13;
(naast Haar oordeel een meer geformeerde bebouwings- en gebruiksregeling voor&#13;
bouwpercelen op zijn plaats is, die onder meer rekening houdt met de verschillende&#13;
hierbij betrokken andere dan agrarische waarden en belangen) hierbij verder de mate&#13;
waarin bij de verschillende, nabij kwetsbare gebieden gelegen agrarische bedrijven&#13;
behoefte bestaat aan het uitoefenen van niet-grondgebonden activiteiten, dient te&#13;
worden betrokken. In twee andere uitspraken leidt het element van behoefte tot de&#13;
overweging dat het niet aanvaardbaar moet worden geacht om bij bestaande agrarische&#13;
bedrijven de overschakeling op volledige veredelingsactiviteiten toe te laten, indien&#13;
niet gebleken is dat aan de ontwikkeling van deze bedrijfstak binnen afzienbare&#13;
tijd behoefte bestaat.&#13;
Zulks geldt evenzo voor de vestiging van nieuwe veredelingsbedrijven, aldus de&#13;
Kroon in KB 17 januari 1984, nr. 16, Arkel en KB 17 januari 1984, nr. 19 Kedichem.&#13;
In concreto blijkt in beide situaties met betrekking tot de bestaande agrarische bedrijven&#13;
sprake te zijn van een ontwikkeling tot het gedeeltelijk overschakelen op intensieve&#13;
veehouderij. De vestiging van nieuwe intensieve veehouderijbedrijven valt&#13;
in de onderwerpelijke gebieden niet binnen afzienbare tijd te verwachten. Op grond&#13;
van het voren overwogene oordeelt de Kroon dat de noodzaak tot een zo verregaande&#13;
beperking ten aanzien van de intensieve veehouderij als in het plan voorzien onvoldoende&#13;
vaststaat en ondoelmatig moet worden geacht. In verband hiermede&#13;
bestaat aanleiding alsnog goedkeuring aan de bepaling inzake een begripsomschrijving&#13;
voor een bedrijf voor intensieve veehouderij, voor wat betreft de woorden 'of&#13;
overwegend'. Desbetreffende begripsomschrijving luidde: 'een onderneming, waarin&#13;
uitsluitend of overwegend slacht-, fok-, leg- of pelsdieren worden geteeld, zonder of&#13;
nagenoeg zonder weidegang'. Deze onthouding van goedkeuring door de Kroon&#13;
betekent dat agrarische bedrijven in het desbetreffende plangebied zich in aanzienlijke&#13;
mate kunnen ontwikkelen in de intensieve veehouderij.&#13;
Voort overwoog de Kroon in KB 25 juni 1985, nr. 55, Nieuw-Lekkerland, dat onder&#13;
de genoemde omstandigheden na afweging van de betrokken belangen moet&#13;
worden geoordeeld dat de in het plan besloten eis van grondgebondenheid van agrarische&#13;
bedrijven deze bedrijfstak niet in betekenende mate belemmert. Tot deze omstandigheden&#13;
behoorden het feit dat de behoefte aan het stichten van biobedrijven&#13;
niet is gebleken, alsmede het feit dat door de recent gerealiseerde ruilverkaveling&#13;
aangenomen kan worden dat vooralsnog een zekere bestendiging van de agrarische&#13;
bedrijven in het plangebied is bereikt. Blijkens KB 19 oktober 1985, nr. 48, Leimuiden,&#13;
zal in verband met de structuur van de agrarische bedrijven in het plangebied naar verwachting niet binnen afzienbare tijd behoefte ontstaan aan de mogelijkheid&#13;
van vestiging van dergelijke bedrijven. Onder deze omstandigheden is het aanvaardbaar&#13;
dat vestiging van uitsluitend op veredelingsactiviteiten gerichte agrarische bedrijven&#13;
is uitgesloten.&#13;
4. Blijkens vele recente uitspraken zet de Kroon Haar beleid voort ten aanzien van&#13;
de mate waarin het bestemmingsplan kan ingrijpen in de ontwikkeling van de aard&#13;
van de bedrijfsvoering. Zulks ziet men veelal tot uitdrukking gebracht in de overweging&#13;
dat in het algemeen de uitoefening van veredelingsactiviteiten als neventak&#13;
bij bestaande agrarische activiteiten niet dient te worden uitgesloten. Soms ziet men, in&#13;
verband met een begripsbepaling, de uit vroegere uitspraken bekende overweging dat&#13;
het een te ver voerende beperking is, wanneer de uitoefening van iedere nietgrondgebonden&#13;
bedrijfsvoering - hoe gering ook - als onderdeel van een bestaand&#13;
op de bodemcultuur gericht bedrijf wordt verhinderd. Bij uitzondering achtte de&#13;
Kroon in KB 22 december 1983, nr. 34, Boxtel, in verband met hersituering binnen&#13;
het natuurwetenschappelijk waardevolle gebied, de uitsluiting van niet-grondgebonden&#13;
agrarische bedrijfsactiviteiten voor een beperkt aantal bouwpercelen niet&#13;
onaanvaardbaar. Daarentegen overwoog de Kroon in KB 17 april 1985, nr. 37, dat er&#13;
geen noodzaak is om een ondergeschikte veredelingstak in het plangebied geheel uit&#13;
te sluiten.&#13;
Een regeling waarbij de omvang van toelaatbare intensieve veeteelt uitgedrukt&#13;
wordt in Standaard Bedrijfs Eenheden kon volgens de Kroon in KB 29 juni 1983,&#13;
nr. 25, Giessenburg, KB 9 december 1983, nr. 24, Wassenaar en KB 29 oktober&#13;
1984, nr. 19, Nieuwkoop - in navolging van constante jurisprudentie daaromtrent -&#13;
niet gehandhaafd blijven. Een formulering, zoals 'in overwegende mate', is meer op&#13;
haar plaats. Daarbij dient tevens te worden bepaald welke agrarische deskundige bij&#13;
het verlenen van vrijstelling door B&amp;W dient te worden gehoord, aldus de Kroon in de&#13;
eerste en derde uitspraak. In KB 31 juli 1985, nr. 107, Hoogblokland, acht de Kroon,&#13;
te meer nu de meeste agrarische bedrijven in het plangebied tevens binnen de&#13;
lintbebouwing zijn gesitueerd, een beperking van intensieve veehouderij als&#13;
neventak aanvaardbaar. Het in een bestemmingsplan getalsmatig vastleggen van het&#13;
aan de veredelingstakken toegekende aandeel kan echter in het algemeen een onnodige&#13;
belemmering voor de exploitatiemogelijkheden van de als grondgebonden te&#13;
kwalificeren agrarische bedrijven tot gevolg kan hebben, omdat ook binnen deze categorie&#13;
zij het op bescheiden schaal, veredelingsactiviteiten voorkomen, zonder dat&#13;
daardoor het desbetreffende bedrijf redelijkerwijs als veredelingsbedrijf valt aan te&#13;
merken. Ook deze overwegingen vindt men in enkele oudere uitspraken van de Kroon.&#13;
Blijkens een ander geval, KB 19 oktober 1985, nr. 48, Leimuiden, kan het criterium&#13;
'het arbeidsaandeel van een volwaardige arbeidskracht niet te boven gaand' niet&#13;
uitsluitend bepalend zijn bij de beantwoording van de vraag, of het uitoefenen van&#13;
intensieve veehouderij activiteiten als onderdeel van een bestaand land- of tuinbouwbedrijf&#13;
aanvaardbaar is. Dit criterium kan immers naast andere criteria hiervoor&#13;
slechts een indicatie vormen. De beperking van de bedrijfsvoering van agrarische bedrijven,&#13;
welke het gevolg is van de gemaakte zinsnede, is dan ook niet doelmatig&#13;
aldus de Kroon. Evenmin doelmatig acht de Kroon het hanteren van mestvarkenseenheden als criterium.&#13;
Dit begrip kan niet meer dan een indicatie vormen met betrekking tot de&#13;
vraag, of al of niet sprake is van een veredelingsbedrijf (KB 6 december 1985, nr.&#13;
19, Brederwiede) anders gezegd: een dergelijk criterium is slechts een van de aspecten&#13;
waarmee rekening moet worden gehouden ten einde de afweging van alle betrokken&#13;
belangen binnen het bestemmingsplan recht te doen (KB 1 oktober 1985, nr. 29,&#13;
Eindhoven). Zie voorts KB 13 december 1984, nr. 41, Nijmegen, onder punt 5 aangehaald.&#13;
Naast het hiervoor aangehaalde KB Nieuwkoop geeft KB 2 april 1985, nr. 20 een&#13;
praktische oplossing voor de beantwoordingen van de vraag of er sprake is van veredeling&#13;
als ondergeschikte nevenactiviteit. In casu had appellant er bezwaren tegen&#13;
dat uit de plan voor schriften ten onrechte niet kan worden afgeleid, wanneer veredeling&#13;
wel of niet als onderdeel van een bedrijf kan worden aangemerkt. In het desbetreffende&#13;
plan wordt een systeem gehanteerd, waarbij voor zover nodig bij toepassing&#13;
van de voorschriften van geval tot geval met inschakeling van een ter zake&#13;
deskundige wordt bezien, of sprake is van veredeling als onderdeel van het bedrijf.&#13;
Zulks doet recht aan de verscheidenheid van gevallen, aldus de Kroon.&#13;
Ten slotte kan in dit verband genoemd worden KB 21 oktober 1985, nr. 126, Eemnes,&#13;
alwaar de Kroon beroepshalve - in navolging van vele vroegere ambtshalve&#13;
uitgesproken overwegingen - van oordeel is dat het criterium dat een agrarisch bedrijf&#13;
functioneel aan een bepaalde plaats moet zijn gebonden om bodemgebonden&#13;
van niet-bodemgebonden agrarische bedrijven te onderscheiden, ondeugdelijk is.&#13;
5. In tegenstelling tot vele oudere uitspraken speelde de omvang van het agrarisch&#13;
bouwperceel en de daarmee samenhangende bebouwingsmogelijkheden slechts bij&#13;
enkele recente uitspraken een rol. Zo achtte de Kroon in KB 28 juni 1983, nr. 22,&#13;
Beilen, bebouwing ten behoeve van niet-grondgebonden activiteiten overeenkomstig&#13;
de (ongedifferentieerde) bebouwingsregeling op bouwpercelen die zijn gelegen in de&#13;
nabijheid van gebieden met aanzienlijke landschappelijke, natuurwetenschappelijke&#13;
en cultuurhistorische waarden, niet zonder meer aanvaardbaar. Dit geldt evenzo&#13;
voor bouwpercelen, die zijn gelegen in de nabijheid van woonkernen en recreatieterreinen.&#13;
Deze bebouwingsmogelijkheden te zamen kunnen leiden tot aanmerkelijke&#13;
bouwmassa's, hetgeen uit planologisch oogpunt, in verband met de aanwezige waarden&#13;
en belangen op de genoemde gebieden, die zijn gelegen nabij deze bouwpercelen,&#13;
niet aanvaardbaar is. Voorts kan ten gevolge hiervan overlast ontstaan voor de&#13;
woongebieden, die grenzen aan of zijn gelegen op zeer korte afstand van de gronden&#13;
met deze bestemming. Naar oordeel van de Kroon is dan ook voor wat betreft bedoelde&#13;
bouwpercelen een meer genormeerde bebouwings- en gebruiksregeling op&#13;
zijn plaats, die is toegesneden op de ligging van de verschillende bouwpercelen en&#13;
rekening houdt met de verschillende hierbij betrokken andere dan agrarische waarden&#13;
en belangen (daarnaast wees de Kroon op het element van behoefte, zie hiervoor&#13;
onder 3).&#13;
Voorts overwoog de Kroon in KB 23 mei 1984, nr. 28, Ohé en Laak, dat, hoewel&#13;
in dit plan vrijwel alle agrarische bedrijven zijn gelegen in de dorpskernen van Ohé&#13;
en Laak te midden van woonbebouwing, de bouwpercelen een betrekkelijk kleine omvang hebben - het merendeel heeft een oppervlakte van minder dan 0,25 ha -&#13;
waardoor de kans op het ontstaan van omvangrijke veredelingsactiviteiten daarom&#13;
gering moet worden geacht. Het gaat naar oordeel van de Kroon dan ook, mede nu&#13;
ingevolge het voorliggende plan de mogelijkheid ontbreekt om deze bouwpercelen&#13;
te vergroten, te ver om, naast de beperking die het gevolg is van de afmetingen van&#13;
de bouwpercelen en de overige regelen inzake de bedrijfsbebouwing ten aanzien van&#13;
de bestaande agrarische bedrijven de beperking op te leggen, dat de gebouwen niet&#13;
ten behoeve van veredeling mogen worden gebruikt. Vrijwel gelijkluidende overwegingen&#13;
vindt men in KB 5 juni 1984, nr. 137, Stevensweert, blijkens welke uitspraak&#13;
een groot gedeelte van de agrarische bedrijven in de buurt van woonbebouwing is&#13;
gelegen en het merendeel van de bouwpercelen een oppervlakte van circa 0,5 ha&#13;
heeft.&#13;
Met betrekking tot de gronden waar het agrarische belang een overwegende rol&#13;
speelt en de gronden welke naast de omstandigheid dat deze van belang zijn voor&#13;
de landbouw, uit landschappelijk oogpunt (openheid) van belang zijn, zijn volgens&#13;
de Kroon in KB 25 juli 1984, nr. 99, Meijel, in beginsel ongelimiteerde bebouwingsmogelijkheden&#13;
opgenomen voor onder meer de vestiging van nieuwe intensieve&#13;
veehouderijbedrijven. Gelet op het feit dat op deze gronden een vrijwel aaneengesloten&#13;
bebouwing met een zeer massaal karakter kan ontstaan, oordeelt de Kroon dat&#13;
zulks ook in gebieden waar de agrarische functie voorop staat, niet aanvaardbaar&#13;
is. In verband hiermede dienen de bebouwingsmogelijkheden in deze plangedeelten&#13;
te worden beperkt en dienen agrarische bedrijfsgebouwen ten behoeve van de vestiging&#13;
van nieuwe agrarische bedrijven met in overwegende mate niet-grondgebonden&#13;
activiteiten in deze plangedeelten uitsluitend te worden toegestaan welke aan een&#13;
maximale oppervlakte zijn gebonden.&#13;
Blijkens KB 13 december 1984, nr. 41, Nijmegen hebben drie agrarische bedrijven&#13;
- welke zich momenteel toeleggen op de rundveehouderij zonder takken van veredeling&#13;
- bouwpercelen tot hun beschikking met een oppervlakte van respectievelijk&#13;
0,1 ha, 0,5 ha en 0,6 ha. Als gevolg hiervan moet de kans op het ontstaan van omvangrijke&#13;
veredelingsactiviteiten bij deze bedrijven gering worden geacht. Het gaat&#13;
de Kroon dan ook te ver om naast de beperking die het gevolg is van de afmetingen&#13;
van de bouwpercelen en de overige bepaling inzake de bedrijfsbebouwing, de bestaande&#13;
bedrijven een zo beperkende regeling op te leggen voor wat betreft het uitoefenen&#13;
van veredelingsactiviteiten als in de voorschriften neergelegd (verboden was&#13;
meer vee te zamen meer opleverend dan honderd mestvarkenseenheden, te houden).&#13;
Voorts beoordeelde de Kroon in KB 14 februari 1985, nr. 30, Bemmel, een vergroting&#13;
van een agrarisch bouwperceel, waardoor een derde loods voor 20 000 kippen&#13;
opgericht kan worden. De Kroon overwoog dat de van het vrachtverkeer te ondervinden&#13;
geluidsoverlast ook na de in het plan voorziene bedrijfsvergroting niet onaanvaardbaar&#13;
is. Verder bevinden de woningen van appellanten en van derden zich&#13;
op zodanige afstand van de grenzen van het bouwperceel dat, mede gelet op de aard&#13;
van het bedrijf, alsmede op de aantallen hierin te houden kippen, bij deze woningen&#13;
niet voor onaanvaardbare geluid- of stankoverlast behoeft te worden gevreesd.&#13;
6. In verband met de Haar voorgelegde bestemmingsplannen en bezwaren daartegen heeft de Kroon Haar beleid inzake de regeling van bebouwing ten behoeve van&#13;
intensieve veehouderij binnen een agrarisch bouwperceel verder ontwikkeld en verfijnd.&#13;
De navolgende uitspraken zijn in dit verband van belang.&#13;
Blijkens KB 14 februari 1985, nr. 30, Bemmel, acht de Kroon gelet op het feit dat&#13;
er ook bouwpercelen rond de woonkernen zijn geprojecteerd, de gewraakte bepaling&#13;
in zoverre juist, dat hierin per bouwperceel de bebouwing ten behoeve van intensieve&#13;
veehouderij wordt geregeld en daarvan de bestaande bedrijven niet worden uitgezonderd.&#13;
Het zonder meer toestaan van bebouwing voor de bovengenoemde bedrijfsvormen&#13;
tot een oppervlakte van 250 m2 per bouwperceel acht de Kroon niet&#13;
onaanvaardbaar, gelet op de belangen van de bestaande bedrijven en de beperkte&#13;
maximale maat. De Kroon acht het echter onjuist, dat in meergenoemd voorschrift&#13;
in het geheel niet is voorzien in de mogelijkheid van een uitgebreidere bebouwing.&#13;
In bepaalde gevallen kan een grotere bebouwingsoppervlakte ten behoeve van de intensieve&#13;
veehouderij dan in dit voorschrift is toegestaan aanvaardbaar zijn. Een&#13;
daartoe strekkende vrijstellingsbevoegdheid van burgemeester en wethouders,&#13;
slechts te hanteren na ingewonnen advies van de Inspecteur van de Volksgezondheid&#13;
voor de Hygiëne van het Milieu voor Gelderland, ontbreekt in deze bepalingen ten&#13;
onrechte.&#13;
In KB 24 april 1985, nr. 53, Wijmbritseradeel, overwoog de Kroon dat er weliswaar&#13;
wellicht aanleiding kan zijn voor een beperking in de oppervlaktemaat van een&#13;
voor de intensieve veehouderij benodigde bedrijfsruimte op agrarisch bouwpercelen&#13;
nabij gebieden, waarop bestemmingen als die ten behoeve van woonbebouwing of&#13;
natuurbehoud zijn geprojecteerd. Naar Haar oordeel zijn er evenwel voor een zo algemeen&#13;
geldende en stringente beperking (niet meer dan 100 m2) onvoldoende redenen.&#13;
Blijkens KB 31 juli 1985, nr. 107, Hoogblokland, is het niet uitgesloten dat mede&#13;
door het ontbreken van een maximaal bebouwingspercentage de bebouwingsvlakken&#13;
van de binnen het plangebied gelegen agrarische bedrijven in grote mate voor&#13;
veredeling kunnen worden benut, hetgeen in verband met de betekenis van de omringende&#13;
terreinen en de in vele gevallen nabije woonbebouwing onaanvaardbaar&#13;
moet worden geacht. In verband hiermede is het naar oordeel van de Kroon wenselijk&#13;
dat het gebruik van de in het plangebied gelegen agrarische bouwstroken en -&#13;
percelen ten behoeve van intensieve veehouderij wordt gebonden aan een maximum&#13;
terreinmaat van 1000 m2.&#13;
Een zelfde maat vindt men terug in KB 23 oktober 1985, nr. 21, Noordeloos. Gelet&#13;
op de nabij de agrarische bedrijven gelegen woonbebouwing, ter voorkoming van&#13;
een te grote toeneming van het bouwvolume in het - open - plangebied, en te meer&#13;
nu de meeste agrarische bedrijven in het plangebied tevens binnen de lintbebouwing&#13;
zijn gesitueerd, acht de Kroon in dit geval beperking van intensieve veehouderij als&#13;
onderdeel van een bestaand agrarisch bedrijf aanvaardbaar. De daartoe bij dit plan&#13;
vervatte beperking ten aanzien van de bebouwing voor intensieve veehouderij tot&#13;
een terreinmaat van 1000 m2 per bedrijf ontmoet geen bedenkingen bij de Kroon.&#13;
Gelet op de omstandigheid, dat thans binnen het plangebied zes agrarische bedrijven&#13;
zijn gevestigd, waarop uitsluitend of overwegend aan dierveredeling wordt gedaan,&#13;
en de exploitatie van deze legaal gevestigde bedrijven in verband met het behaalde in de planvoorschriften, behoudens de mogelijkheden, die het overgangsrecht biedt, is&#13;
uitgesloten, acht de Kroon de regeling ten aanzien van de intensieve veehouderij niet&#13;
juist. Zij acht voor bedoelde bedrijven een bestemmingsregeling overeenkomstig de&#13;
feitelijke situatie noodzakelijk.&#13;
In KB 6 november 1985, nr. 28, Bodegraven, overweegt de Kroon dat er, gelet&#13;
op het landschappelijke karakter van het buitengebied van Bodegraven en de ligging&#13;
van de in het plan opgenomen bouwpercelen in het open middengebied van de polders,&#13;
voldoende aanleiding bestaat intensieve veehouderij uitsluitend als neventak&#13;
van de bestaande bedrijven toe te laten. Daartoe biedt de beschikbare oppervlakte&#13;
van 500 m2 met vrijstellingsbevoegdheid tot 1000 m2 naar Haar oordeel voldoende&#13;
ruimte. Indien in bijzondere gevallen verdere intensivering van een bedrijf noodzakelijk&#13;
mocht blijken dient dit door middel van een herziening van het plan te geschieden,&#13;
aldus de Kroon.&#13;
Vervolgens zijn er enkele uitspraken waarbij het gaat om een regeling welke bepaalt&#13;
dat het bouwen van bebouwing binnen het bouwblok van een bestaand agrarisch&#13;
bedrijf ten behoeve van de intensieve veehouderij niet is toegestaan, behoudens&#13;
vrijstelling te verlenen door burgemeester en wethouders. Blijkens KB 11 maart&#13;
1983, nr. 27, Hoogeveen, acht de Kroon om verschillende redenen de criteria aan&#13;
de hand waarvan de vrijstellingsaanvrage beoordeeld wordt, onvoldoende gebonden&#13;
aan objectieve normen, zoals bedoeld in artikel 15 WRO. Zij voegt daaraan toe dat&#13;
tot uitdrukking gebracht dient te worden dat het opnemen van een zoneringsregeling&#13;
op planologische overweging stoelt. In KB 11 maart 1983, nr. 29, Moordrecht, was&#13;
een plandeel in het geding, alwaar zes agrarische bedrijven gelegen zijn, in welk gebied&#13;
de agrarische functie primair is.&#13;
In het plan is binnen een straal van 500 meter van de bebouwing geen dierveredeling&#13;
op bestaande bedrijven toegestaan. De Kroon acht deze regeling voor dit gebied&#13;
met duidelijke agrarische functie te beperkend.&#13;
Het ontmoet naar oordeel van de Kroon geen bezwaar, indien door burgemeester&#13;
en wethouders van geval tot geval, zo er blijkt van behoefte hieraan, wordt beoordeeld,&#13;
of veredelingsactiviteiten op de bestaande bedrijven kunnen worden toegelaten,&#13;
waarbij moet worden voorkomen, dat het woonklimaat wordt aangetast. In&#13;
verband hiermede moet in laatstgenoemd voorschrift een vrijstellingsregeling worden&#13;
opgenomen.&#13;
Een meer specifiek punt ter zake van de vrijstellingsprocedure komt aan de orde&#13;
in KB 13 januari 1984, nr. 17, Oostburg. Aldaar was appellante van mening dat het&#13;
noodzakelijk is, dat belanghebbenden worden gehoord alvorens burgemeester en&#13;
wethouders gebruik maken van de hun toegekende vrijstellingsbevoegdheid ten behoeve&#13;
van de bedrijfsvoering van niet aan de grond gebonden agrarische bedrijven.&#13;
Krachtens de planvoorschriften kunnen burgemeester en wethouders eerst van deze&#13;
bevoegdheid gebruik maken nadat zij een verklaring van geen bezwaar hebben verkregen&#13;
van Gedeputeerde Staten. Op deze wijze bestaat een voldoende waarborg,&#13;
dat aan de belangen van natuur en landschap aandacht wordt besteed, aldus de&#13;
Kroon.&#13;
Ten slotte kan in dit verband gewezen worden op KB 12 juli 1984, nr. 34, Udenhout.&#13;
In het desbetreffende plan was een wijzigingsbevoegdheid van burgemeester en wethouders opgenomen, op grond waarvan het mogelijk is de agrarische bouwpercelen&#13;
te vergroten tot 1,5 ha. De Kroon acht het niet uitgesloten dat deze percelen&#13;
geheel of grotendeels worden benut voor bebouwing ten behoeve van nietgrondgebonden&#13;
agrarische bedrijven. Dit kan in verband met de landschappelijke,&#13;
natuurwetenschappelijke en cultuurhistorische betekenis van bepaalde agrarische&#13;
gronden niet aanvaardbaar worden geacht en is bovendien niet in overeenstemming&#13;
met de doelstellingen van het plan de genoemde waarden te behouden. Ter bescherming&#13;
van de meergenoemde waarden en belangen dient de toepassing van de wijzigingsbevoegdheid&#13;
te worden beperkt in die zin, dat van deze bevoegdheid met betrekking&#13;
tot de bestemming Natuurwetenschappelijk en landschappelijk waardevol&#13;
agrarisch gebied en de bestemming Landschappelijk waardevol agrarisch gebied uitsluitend&#13;
gebruik mag worden gemaakt ten behoeve van agrarische bedrijven welke&#13;
niet-grondgebonden activiteiten niet dan wel slechts als neventak uitoefenen.&#13;
7. Vele uitspraken van de Kroon hebben betrekking op de vestigingsmogelijkheid&#13;
van nieuwe niet-grondgebonden bedrijven. Slechts in enkele gevallen gaf de Kroon&#13;
de voorkeur aan een wijzigingsbevoegdheid ingevolge artikel 11 van de Wet op de&#13;
Ruimtelijke Ordening om de vestiging van bedoelde agrarische bedrijven mogelijk&#13;
te maken: KB 3 augustus 1984, nr. 49, Spijkenisse, voor wat betreft verder van de&#13;
bebouwing verwijderde agrarische gebieden; KB 30 mei, nr. 19, Ooststellingwerf,&#13;
voor wat betreft agrarische gebieden van landschappelijke waarde, waar reeds meerdere&#13;
zogenaamde niet-grondgebonden agrarische bedrijven zijn gevestigd, welke een&#13;
groot deel van het plangebied omvatten en waar de omringende bestemming is geënt&#13;
op een verscheidenheid van mede te beschermen landschappelijke, natuurwetenschappelijke&#13;
en historische waarden. De Kroon voegt daar evenwel aan toe dat de&#13;
vestigingsregeling nader dient te worden bezien, waarbij er rekening mee dient te&#13;
worden gehouden in hoeverre het noodzakelijk is een onderscheid aan te brengen&#13;
voor gebieden, die uit landschappelijk, natuurwetenschappelijk en/of historisch&#13;
oogpunt meer dan wel minder kwetsbaar zijn. Met name de vestiging van nietgrondgebonden&#13;
agrarische bedrijven in waardevolle delen van het plan zal eerst na&#13;
planherziening dienen plaats te vinden. Vervolgens KB 17 juni 1985, nr. 45, Goes,&#13;
alwaar een agrarische bestemming betrekking heeft op gedeelten van het buitengebied&#13;
die betrekkelijk ongerept zijn gebleven en nagenoeg geheel vrij zijn van vestiging&#13;
van niet-grondgebonden bedrijven. Door de vestiging van dergelijke bedrijven&#13;
kan het karakter van het landschap ingrijpend worden verstoord. En voorts KB 20&#13;
juni 1985, nr. 24, Kapelle, alwaar de Kroon gelet op de in het gebied voorkomende&#13;
natuurwetenschappelijke en landschappelijke waarden aan een wijzigingsbevoegdheid&#13;
voor nieuwvestiging van niet-grondgebonden agrarische bedrijven de voorkeur&#13;
gaf boven een vrijstellingsregeling.&#13;
In dit verband zijn twee andere uitspraken opmerkelijk. Blijkens KB 14 maart&#13;
1983, nr. 17 Brandwijk, kan vanwege de vermenging van agrarische functies met&#13;
woonfuncties de vestiging van agrarische bedrijven, waarop geheel of noodzakelijk&#13;
aan veredeling wordt gedaan dan wel die deels aan dierveredeling doen, niet zonder&#13;
meer toelaatbaar zijn. Gelet hierop komt de Kroon de regeling met betrekking tot&#13;
veredelingsbedrijven juist voor; deze regeling behelst een vrijstellingsbevoegdheid van burgemeester en wethouders, na ontvangst van een verklaring van geen bezwaar,&#13;
voor de vestiging van agrarische bedrijven, waarop uitsluitend of overwegend&#13;
aan dierveredeling wordt gedaan, mits de plaats van vestiging op zodanige afstand&#13;
is gelegen van gronden, bestemd voor Bewoning of voor Natuurgebied dat&#13;
geen hinder of overlast voor het bedrijf van mensen op die gronden, noch aantasting&#13;
van de kwaliteit van het natuurlijk milieu is te vrezen dan wel op doelmatige wijze&#13;
kan worden voorkomen. In KB 24 september 1984, nr. 45, A</content><legacyfootnotes/><footnotes><footnote/></footnotes><auteurs>Mr A.Ch. Fortgens</auteurs><published>1986-08-01 00:00:00</published><modified>1986-08-01 00:00:00</modified><editiondate>1986-08-01</editiondate><htmlpath>https://denhollander.info/artikel/6374</htmlpath></article>
</articles></edition>