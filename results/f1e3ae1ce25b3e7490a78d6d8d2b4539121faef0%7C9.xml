<edition><articles><article><jaar>2021</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/2021</searchword><id>16686</id><udhid>UDH:TvAR/16686</udhid><titel>Kracht en gezag van beslissingen van grondkamer en rechter</titel><searchwords><searchword>TvAR 4/2021</searchword><searchword>UDH:TvAR/16686</searchword></searchwords><attachments><attachment><name>21667.pdf</name><extention>pdf</extention><url>https://denhollander.info/download/21667/ci</url></attachment></attachments><inleiding>&lt;p&gt;Het onderwerp van deze bijdrage is een klassieke problematiek binnen het pachtrecht. De wettelijke regeling van de pacht draagt aan een bijzondere instantie, namelijk de grondkamer, diverse taken op. Hoe verhouden de beslissingen van de grondkamer zich tot die van de rechter (in de regel de pachtkamer)? In hoeverre is de rechter gebonden aan beslissingen van de grondkamer? Bestaat er een verplichte volgorde van beslissen? Wat geldt als er tegenspraak bestaat tussen de beslissing van de grondkamer en een beslissing van de rechter? Deze vragen, die met nog andere zijn te vermeerderen, zijn praktische vragen, in de zin dat men in de praktijk ertegenaan loopt en trouwens ook in de zin dat de antwoorden vooral ook werkbaar moeten zijn. Maar zoals vaker, veronderstelt een verstandige beantwoording van praktische vragen een behoorlijke theoretische bezinning op de achtergronden van de vragen. Als ik het goed zie, is de laatste fundamentele bijdrage aan de theorievorming op dit terrein die van Houwing in de voorloper van dit tijdschrift, De Pacht, in 1949.[2] In die bijdrage heeft Houwing de leer van de voorvraag uiteengezet, daarbij geïnspireerd door voorbeelden buiten het pachtrecht. Die leer van de voorvraag heeft ons veel gebracht en is nog steeds springlevend. Sinds 1949 is er echter het nodige gebeurd. Ook geeft de leer van de voorvraag niet op alle zich voordoende vragen een antwoord.&lt;/p&gt;</inleiding><content>&lt;h3&gt;1. Plan van behandeling&lt;/h3&gt;&lt;p&gt;Deze bijdrage begint met drie kwesties die vooraf behoren te worden verkend: de constitutionele grondslagen van de verdeling van bevoegdheden tussen grondkamer en rechter (hierna onder 2), de taakverdeling volgens de wettelijke regeling van het Burgerlijk Wetboek (onder 3) en verschillende vormen van kracht en gezag van beslissingen (onder 4). Daarna komt de leer van de voorvraag aan de orde (onder 5). Vervolgens beproef ik een verdere verfijning vanuit een aantal invalshoeken: de volgorde van beslissen (onder 6), voorwaardelijk beslissen (onder 7), de afstemmingsregel in het geval van naast elkaar gevoerde procedures bij grondkamer en rechter (onder 8), beslissingen die in de lucht hangen (onder 9) en nógmaals beslissen door de grondkamer (onder 10). Vervolgens evalueer ik mijn bevindingen (onder 11) en vat samen (onder 12).&lt;/p&gt;&lt;h3&gt;2. Constitutionele grondslagen&lt;/h3&gt;&lt;p&gt;De Grondwet en het EVRM&lt;/p&gt;&lt;p&gt;Art. 112 Grondwet bepaalt dat aan de rechterlijke macht de berechting van geschillen over burgerlijke rechten en over schuldvorderingen is opgedragen. En volgens art. 6 EVRM heeft een ieder bij het vaststellen van zijn burgerlijke rechten en verplichtingen recht op behandeling van zijn zaak door een onafhankelijk en onpartijdig gerecht dat bij de wet is ingesteld. Dit is niet geheel hetzelfde. Men kan eventueel verdedigen dat de grondkamer een onafhankelijk en onpartijdig gerecht is dat bij de wet is ingesteld in de zin van het EVRM. De onpartijdigheid van de grondkamer volgt onder meer uit het verbod voor de leden ervan om bijzonder contact met partijen te hebben buiten de procedure om (art. 6 lid 2 Uitvoeringswet grondkamers) en het verbod voor hen van consultatie en verdediging (art. 7 Uitvoeringswet grondkamers). Die onpartijdigheid wordt ook bevorderd door de bestendige praktijk dat als voorzitter van de grondkamer een rechter of voormalig rechter wordt benoemd. En naar valt aan te nemen geldt het beginsel van hoor en wederhoor (art. 19 Rv) ook in procedures ten overstaan van de grondkamer. De onafhankelijkheid van de grondkamer volgt onder meer uit de benoeming van de leden ervan bij Koninklijk Besluit voor de vaste duur van vijf jaren (art. 3 Uitvoeringswet grondkamers) en een wettelijke omschrijving van limitatieve ontslaggronden (art. 5 Uitvoeringswet grondkamers). Die onafhankelijkheid is door de wetgever ook nadrukkelijk erkend bij gelegenheid van het van toepassing verklaren van de Kaderwet zelfstandige bestuursorganen. Enkele artikelen uit die wet zijn uitgezonderd vanwege het semi-rechterlijke karakter van (de taak van) de grondkamer en de in verband daarmee vereiste onafhankelijkheid ten opzichte van de uitvoerende macht.[3]&lt;/p&gt;&lt;p&gt;Er valt echter niet aan te twijfelen dat de grondkamer niet behoort tot de nationale rechterlijke macht als bedoeld in de Grondwet. Art. 2 Wet op de rechterlijke organisatie bepaalt dat de tot de rechterlijke macht behorende gerechten zijn: de rechtbanken, de gerechtshoven en de Hoge Raad. De grondkamer is een zelfstandig bestuursorgaan.[4] Alleen met betrekking tot de Centrale Grondkamer laat zich verdedigen dat zij wél tot de rechterlijke macht behoort, vanwege de personele unie met de pachtkamer van het gerechtshof Arnhem-Leeuwarden (art. 11 Uitvoeringswet grondkamers). &lt;/p&gt;&lt;p&gt;Volgens onze nationale constitutie mag de berechting van geschillen over burgerlijke rechten en over schuldvorderingen dus niet worden overgelaten aan een instantie die niet tot de rechterlijke macht behoort. In de loop der jaren is hier door de wetgever verschillend mee omgegaan. &lt;/p&gt;&lt;p&gt;Historische ontwikkeling&lt;/p&gt;&lt;p&gt;De Pachtwet 1937 kende geen grondkamers. Taken die nu aan de grondkamer zijn opgedragen, werden door de rechterlijke macht vervuld. Die aanpak was uiteraard niet in strijd met de Grondwet, ook niet voor zover de pachtrechter aldus iets anders deed dan het berechten van geschillen over burgerlijke rechten of schuldvorderingen. De Grondwet verbiedt immers niet dat de wetgever aan de rechterlijke macht ook nog ándere taken opdraagt. Zulke bijkomende taken van de rechterlijke macht worden wel als ‘oneigenlijke rechtspraak’ aangeduid, of zelfs als een door de rechter uitgeoefende bestuurstaak, voor zover aan de rechter de handhaving van het algemeen belang wordt opgedragen.[5] De Pachtwet 1937 kende wel zogenaamde pachtbureaus. Naast het adviseren van partijen, was mede een taak van deze bureaus om pachtovereenkomsten te toetsen en een overeengekomen korte duur al dan niet goed te keuren. De bevoegdheid van de pachtbureaus was echter subsidiair ten opzichte van die van de pachtrechter: alleen indien partijen vrijwillig om een beslissing van het pachtbureau verzochten, was het bureau tot beslissen bevoegd. &lt;/p&gt;&lt;p&gt;Het Pachtbesluit 1941 stelde alsnog grondkamers in en belastte die kamers mede met taken die wel degelijk zijn te rekenen tot de berechting van geschillen over burgerlijke rechten en schuldvorderingen, bijvoorbeeld de schriftelijke vastlegging van pachtovereenkomsten. Dit is uiteraard niet zeer verbazend, omdat het Pachtbesluit 1941 een product is van de bezetter (hoewel voorbereid door kundige Nederlandse juristen), die zich aan onze Grondwet weinig gelegen liet liggen. Vanwege de vele verbeteringen ten opzichte van de Pachtwet 1937 is intussen na de bevrijding het Pachtbesluit 1941 blijven gelden, totdat zij door de Pachtwet 1958 terzijde werd gesteld. &lt;/p&gt;&lt;p&gt;De Pachtwet 1958 handhaafde de grondkamers, maar herschikte de taken van de pachtkamers en de grondkamers aldus dat alle taken die tot de eigenlijke rechtspraak zijn te rekenen (dus de berechting van geschillen over burgerlijke rechten of schuldvorderingen) exclusief bij de pachtrechter kwamen te liggen. Wat bleef was dat er in het pachtrecht twee instanties zijn die beslissen en aan wier beslissingen partijen ook gebonden zijn, zij het niet in gelijke zin. Daarmee bleef dus de vraag naar de verhouding tussen beslissingen van grondkamer en rechter een wezenlijk vraagstuk, evenals onder het Pachtbesluit 1941. De beschouwingen die Houwing naar aanleiding van het Pachtbesluit 1941 in De Pacht ten beste had gegeven, keerden dan ook in (bekorte en) geactualiseerde vorm terug in zijn commentaar op de Pachtwet 1958.[6]&lt;/p&gt;&lt;p&gt;Het huidige pachtrecht; contrast met de figuur van de huurcommissie &lt;/p&gt;&lt;p&gt;Het huidige pachtrecht, zoals dat sinds 1 september 2007 gelding heeft, heeft in de taakverdeling tussen grondkamers en rechterlijke macht maar zeer beperkt wijziging gebracht. Daarmee is het vraagstuk van de verhouding tussen beslissingen van respectievelijk grondkamer en rechter nog steeds actueel. In het licht van de parallellie tussen pachtrecht en huurrecht zoals die door de wetgever veelal is nagestreefd,[7] was de keuze om de verhouding tussen grondkamer en rechter niet fundamenteel te herzien, intussen niet vanzelfsprekend. De verhouding tussen de huurcommissie en de rechter in het huurrecht is wezenlijk anders dan die tussen de grondkamer en de rechter in het pachtrecht.[8] Een uitspraak van de huurcommissie is als zodanig voor partijen niet bindend. Zij wórdt voor partijen bindend als niet door ten minste een van hen binnen acht weken na de uitspraak van de huurcommissie een beslissing van de rechter wordt gevorderd over het punt waarover de huurcommissie om een uitspraak was verzocht (art. 7:262 lid 1 BW). Die gebondenheid is door de wetgever vormgegeven als een fictieve wilsovereenstemming tussen partijen: niet de uitspraak van de huurcommissie zelf bindt, maar de stilzwijgende overeenstemming van partijen overeenkomstig de inhoud van die uitspraak. Eventueel kan men dit laatste duiden als een juridische constructie; de wetgever heeft die constructie intussen onder verwijzing naar art. 112 Grondwet principieel gemotiveerd.[9] Dat het meer is dan juridische constructie alleen, volgt bovendien uit de mogelijkheid dat een partij zich wél tot de rechter wendt. In dat geval beslist de rechter en verliest de uitspraak van de huurcommissie zelfstandige betekenis, althans formeel.[10] De huurcommissie heeft dus geen exclusief beslisdomein, anders dan de grondkamer. Het zal duidelijk zijn dat de verhouding tussen beslissingen van de huurcommissie en de rechter navenant eenvoudiger is.[11] Tegen de achtergrond van een en ander blijft het opmerkelijk dat met betrekking tot het pachtrecht niet een vergelijkbare keuze is gemaakt.&lt;/p&gt;&lt;h3&gt;3. Wettelijke taakverdeling&lt;/h3&gt;&lt;p&gt;Het beslisdomein van de grondkamer&lt;/p&gt;&lt;p&gt;De taken van de grondkamer volgen limitatief uit de wet. Tot die taken behoort in de eerste plaats de toetsing van de inhoud van pachtovereenkomsten, pachtwijzigingsovereenkomsten en pachtbeëindigingsovereenkomsten (art. 7:318 e.v. BW). Overheidstoezicht op de inhoud van overeenkomsten in deze vorm is bijzonder, maar niet geheel uniek. Ook bijvoorbeeld de Autoriteit Consument en Markt (ACM) en de Autoriteit Financiële Markten (AFM) houden toezicht op de inhoud van bepaalde categorieën van overeenkomsten, ook al vindt dat toezicht in de meeste gevallen niet plaats door een toetsing van individuele overeenkomsten. Zo zijn diverse regels met betrekking tot algemene voorwaarden van art. 6:231 e.v. BW opgenomen in onderdeel a van de bijlage bij de Wet handhaving consumentenbescherming, met als consequentie dat in geval van een inbreuk in de zin van art. 1.1 onder f Wet handhaving consumentenbescherming civielrechtelijke handhaving mogelijk is door de ACM en de AFM via de verzoekschriftprocedure van art. 3:305d BW. De materiële consumentenbepaling van art. 6:236 BW is in art. 8.3 Wet handhaving consumentenbescherming overgenomen. De ACM en de AFM kunnen bij overtreding van deze bepaling een last onder dwangsom en/of een bestuurlijke boete opleggen. &lt;/p&gt;&lt;p&gt;De toetsing van pachtovereenkomsten, pachtwijzigingsovereenkomsten en pachtbeëindigingsovereenkomsten door de grondkamer is deels te zien als de uitoefening van een typische bestuurstaak, met name wat betreft de zogenaamde landbouwkundige toetsing, vergelijk art. 7:319 lid 1 onder c-e BW. Intussen is deze landbouwkundige toetsing grotendeels een dode letter.[12] De toetsing behelst echter ook de toepassing van wettelijke bepalingen op de rechtsverhouding van partijen, zowel wat betreft de hoogte van de pachtprijs (art. 7:319 lid 1 onder a BW) als de overige inhoud van de overeenkomst (art 7:319 lid 1 onder f BW). De toetsing van verplichtingen van de pachter op buitensporigheid (art. 7:319 lid 1 onder b BW) hangt eensdeels samen met de toetsing van de pachtprijs, maar draagt daarnaast ook een element in zich dat zich laat vergelijken met de toetsing van algemene voorwaarden door de rechter op grond van art. 6:233 e.v. BW. In de ogen van de wetgever betreft dit alles (dus) niet de berechting van geschillen over burgerlijke rechten over schuldvorderingen (vergelijk de vorige paragraaf met betrekking tot art. 112 Grondwet). Dat is in zoverre juist dat tussen partijen geen geschil &lt;span class="italic"&gt;behoeft&lt;/span&gt; te bestaan, terwijl de grondkamer voor de nakoming van de verplichtingen van partijen uit de pachtovereenkomst ook geen executoriale titel verschaft. Intussen wordt de inhoud van de rechten en verplichtingen van partijen bij de pachtovereenkomst door de inhoud van de beslissing van de grondkamer wezenlijk beïnvloed. Volgens art. 7:320 lid 2 BW geldt in geval van wijziging van de overeenkomst door de grondkamer, die gewijzigde overeenkomst als tussen partijen aangegaan (en goedgekeurd). Opnieuw (evenals wat betreft uitspraken van de huurcommissie, vergelijk de vorige paragraaf) een constructie van fictieve wilsovereenstemming, maar dan wel zonder dat voor partijen de mogelijkheid heeft bestaan om de kwestie aan de rechter voor te leggen. Ook geliberaliseerde pachtovereenkomsten zijn onderwerp van toetsing door de grondkamer, zij het ook dat die toetsing minder omvat dan in het geval van reguliere pacht (art. 7:397 BW). Wat betreft teeltpacht geldt dat de grondkamer de overeenkomst alleen registreert (art. 7:396 BW).&lt;/p&gt;&lt;p&gt;Een tweede taak van de grondkamer is toezicht op de overeengekomen duur van de pachtovereenkomst: een pachtovereenkomst die voor een kortere duur dan de wettelijke wordt aangegaan, behoeft de uitdrukkelijke goedkeuring van de grondkamer (art. 7:325 lid 3 BW). De grondkamer toetst of sprake is van bijzondere omstandigheden en of niet de algemene belangen van de landbouw worden geschaad (idem lid 4). Opnieuw is een element van bestuur aan te wijzen en daarnaast een overheidsfunctie die in strikte zin niet de berechting van geschillen over burgerlijke rechten en schuldvorderingen betreft, maar die wel de inhoud van de rechten en verplichtingen van partijen bij de pachtovereenkomst in wezenlijke mate mede bepaalt.&lt;/p&gt;&lt;p&gt;Een derde taak van de grondkamer is de herziening van de pachtprijs op verzoek van pachter of verpachter (art. 7:333 BW). Die taak ligt op het eerste gezicht in het verlengde van de toetsing van de pachtprijs bij gelegenheid van de goedkeuring van de pachtovereenkomst, maar gaat welbeschouwd nog juist wat verder: toetsing van de pachtprijs kan alleen leiden tot een neerwaartse bijstelling van die prijs, herziening kan ook leiden tot verhoging van de pachtprijs. In theorie is waar dat ook in het geval van herziening er geen geschil tussen partijen behoeft te bestaan en hoe dan ook verschaft de grondkamer geen executoriale titel voor betaling van de herziene pachtprijs. Dat niet vanzelfsprekend is dat een instantie die niet tot de rechterlijke macht behoort de pachtprijs herziet, blijkt zowel uit art. 7:335 BW, waar de alternatieve route van wijziging door de rechter op grond van art. 6:258 BW wordt afgesneden, als uit vergelijking met de regeling van herziening van de huurprijs in het geval van 290-bedrijfsruimte, welke herziening onder leiding van de rechter plaatsvindt (art. 7:303 e.v. BW). &lt;/p&gt;&lt;p&gt;In de vierde plaats kan op grond van art. 7:348 BW de grondkamer de pachter machtigen tot het aanbrengen van veranderingen. Maatstaf is een doelmatig gebruik van het gepachte door de pachter en het ontbreken van zwaarwichtige bezwaren aan de zijde van de verpachter. In het huurrecht is deze bevoegdheid, die niet weinig ingrijpend is, weer voorbehouden aan de rechter.&lt;/p&gt;&lt;p&gt;De wet draagt aan de grondkamer nog enkele andere taken op, die in praktische zin van veel minder belang zijn dan de hiervoor genoemde. Art. 7:326 BW maakt een verzoek van pachter of verpachter aan de grondkamer mogelijk tot herziening van andere bepalingen van de pachtovereenkomst dan met betrekking tot de tegenprestatie op grond van bijzondere omstandigheden. Het is duidelijk dat deze herzieningsmogelijkheid sterk met het rechterlijk domein concurreert (vergelijk wijziging van overeenkomsten op grond van onvoorziene omstandigheden, art. 6:258 BW), althans indien zij zo ruim zou worden opgevat als ze klinkt. De grondkamers hebben dat ingezien en hebben hun bevoegdheid op grond van art. 7:326 BW mijns inziens terecht zeer beperkt opgevat. Volgens vaste rechtspraak[13] van de Centrale Grondkamer strekt art. 7:326 BW er enkel toe om verouderde onbevredigende bepalingen van de pachtovereenkomst in overeenstemming te brengen met actuele inzichten omtrent de landbouwkundige exploitatie en dus niet om partijen te binden aan wezenlijk andere voorwaarden dan door hen zijn overeengekomen.[14]&lt;/p&gt;&lt;p&gt;Volgens art. 7:327 lid 3 BW kunnen de grondkamers ieder voor haar gebied, zo nodig streeksgewijs, ten aanzien van de pachtprijs bij besluit nadere regelen vaststellen. De bepaling begint met het voorbehoud dat daarbij de bij of krachtens algemene maatregel van bestuur gestelde regelen ten aanzien van de hoogst toelaatbare pachtprijs van het eerste lid in acht moeten worden genomen. Welnu, het Pachtprijzenbesluit 2007 en de Uitvoeringsregeling pacht bieden de grondkamer geen ruimte tot het vaststellen van nadere regelen. Deze regelgevende taak van de grondkamer is dus thans een dode letter. &lt;/p&gt;&lt;p&gt;Art. 7:345 lid 2 BW bepaalt dat de grondkamer op verzoek van de verpachter deze van zijn verplichting tot wederopbouw van door brand of storm tenietgegane opstallen kan ontheffen. Wordt het verzoek toegewezen dan wordt daarmee aan de pachter de aanspraak op wederopbouw ontzegd, die hem volgens het eerste lid van het artikel in beginsel toekomt.&lt;/p&gt;&lt;p&gt;Art. 7:354 lid 3 BW houdt in dat de grondkamer de verpachter kan machtigen tot het aanbrengen van verbeteringen ook zonder toestemming van de pachter.&lt;/p&gt;&lt;p&gt;Op grond van de regeling van het voorkeursrecht van de pachter stelt de grondkamer onder meer op verzoek van de verpachter vast dat deze een ernstige reden heeft om de pachter niet in de gelegenheid te stellen eigenaar te worden (art. 7:380 lid 2 BW). Een vergelijkbare regeling geldt voor het geval van een voorgenomen vervreemding aan een derde die het verpachte voor andere dan landbouwkundige doeleinden zal gebruiken of doen gebruiken (art. 7:381 lid 2 BW). Indien het voorkeursrecht wél kan worden uitgeoefend, is de grondkamer belast met het taxeren van de marktwaarde van het verpachte indien tussen partijen geen overeenstemming wordt bereikt (art. 7:379 lid 1 BW). Al deze bepalingen hebben sinds 2007 nog maar beperkt praktische betekenis in verband met de figuur van de zogenaamde veilige verpachter van art. 7:380 lid 1 sub e BW. &lt;/p&gt;&lt;p&gt;De regelingen van verpachting door openbare lichamen van art. 7:385 e.v. BW en van reservaatspacht van art. 7:388 BW dragen verschillende beslissingen aan de grondkamer op die alle erop neerkomen dat het beschermingsniveau van het wettelijke regime van de pacht onder toezicht van de grondkamer ten gunste van de overheid respectievelijk natuurorganisaties kan worden afgeschaald. Omdat ook de overheid en natuurorganisaties zeer ruim gebruik maken van de figuur van de geliberaliseerde pacht (art. 7:397 BW), is het praktische belang van deze taken van de grondkamer thans beperkt.&lt;/p&gt;&lt;p&gt;Op grond van art. 7:395 lid 2 BW is de grondkamer bevoegd om de hectaregrens voor het regime van pacht van geringe oppervlakten te verlagen. Een dergelijk besluit behoeft de goedkeuring van de Minister. Dit heeft inderdaad plaatsgevonden voor Noord- en Zuid-Holland voor de bodemcultuurtak tuinbouw.[15] Het betreft een in samenwerking met de Minister uitgeoefende regelgevende taak van de grondkamer die niet op individuele pachtverhoudingen ziet (althans niet rechtstreeks), dus veraf van het rechterlijk domein.&lt;/p&gt;&lt;p&gt;Indien de verpachter voor onderverpachting geen toestemming verleent, kan de grondkamer op verzoek van de pachter machtiging verlenen voor het sluiten van een onderteeltpachtovereenkomst (art. 7:396 lid 4 BW). Toets zijn het algemeen landbouwbelang en het belang van de verpachter.&lt;/p&gt;&lt;p&gt;Volgens art. 7:399e BW behoeft het aanstellen of het aangesteld houden van een zetboer de voorafgaande goedkeuring van de grondkamer. Deze bepaling is echter een dode letter.[16]&lt;/p&gt;&lt;p&gt;Het beslisdomein van de rechter &lt;/p&gt;&lt;p&gt;Alle beslissingen in het pachtrecht die niet tot de competentie van de grondkamer behoren, zijn beslissingen van de rechter. Het betreft niet alleen beslissingen die in de regeling van de pacht uitdrukkelijk mogelijk worden gemaakt (‘de rechter kan op vordering van de verpachter/pachter…’). Geheel in het algemeen kan bij de rechter nakoming worden gevorderd van datgene wat volgens het recht tussen de partijen bij de pachtovereenkomst plicht is (art. 3:296 BW). Daarbij vinden onder meer de bepalingen van het algemeen deel van het verbintenissenrecht veelvuldig toepassing, niet alleen die met betrekking tot overeenkomsten, maar eventueel ook die met betrekking tot onrechtmatige daad, zaakwaarneming en ongerechtvaardigde verrijking. &lt;/p&gt;&lt;p&gt;Het spreekt vanzelf dat voor beslissingen van de rechter beslissingen van de grondkamer van betekenis kunnen zijn en dat dus het werk van de rechter en dat van de grondkamer elkaar kan raken (en dat ook veelvuldig doet). Ik geef enkele voorbeelden. &lt;/p&gt;&lt;p&gt;Bij de rechter kan de verpachter een executoriale titel verkrijgen voor de verschuldigde pachtprijs. De door partijen overeengekomen pachtprijs is echter niet zonder meer de verschuldigde pachtprijs; dat hangt af van de beslissing van de grondkamer om de overeengekomen pachtprijs al dan niet ongewijzigd goed te keuren (art. 7:319 lid 1 onder a BW). Art. 7:322 BW zorgt ervoor dat de verpachter de gang naar de grondkamer niet kan ontlopen. &lt;/p&gt;&lt;p&gt;Schrapt de grondkamer bij gelegenheid van de toetsing van de pachtovereenkomst een contractsbepaling wegens strijd met titel 7.5 BW (art. 7:319 lid 1 onder f BW), dan geldt in het vervolg tussen partijen de overeenkomst zónder die bepaling (of in geval van wijziging: met de gewijzigde bepaling). Ook voor de rechter is dit een gegeven. Zónder schrapping (of wijziging) zou de rechter mogelijk hebben moeten oordelen over een beroep op vernietiging wegens strijd met dwingend recht (art. 3:40 lid 2 jo. 7:399 BW). Maar nu is dit niet meer aan de orde: er valt niets meer te vernietigen.[17] &lt;/p&gt;&lt;p&gt;Indien de grondkamer de pachter heeft gemachtigd om de gedaante of inrichting van het gepachte te veranderen (art. 7:348 BW), dan levert die verandering geen tekortkoming op. Ontbreekt een zodanige machtiging, dan is diezelfde verandering wel een tekortkoming, met alle gevolgen die de wet daaraan verbindt.&lt;/p&gt;&lt;p&gt;Deze voorbeelden zijn met vele andere te vermeerderen. Op deze plaats volstaat om nog melding te maken van een opmerkelijke overlapping van het domein van grondkamer en rechter. Het melioratierecht van de pachter veronderstelt dat de verpachter zich niet naar aanleiding van de door de pachter te geven opgave van geschatte kosten heeft verzet, dan wel dat de pachter een rechterlijke machtiging heeft verkregen (art. 7:350 lid 3 BW). Tegelijk is echter sprake van een wijziging van de inrichting of gedaante van het gepachte en behoeft de pachter een machtiging van de grondkamer (art. 7:348 lid 2 BW). Voor 2007 behoorde beide tot het domein van de grondkamer. De huidige regeling jaagt de pachter op kosten terwijl in beide procedures vragen aan de orde zijn die sterk in elkaars verlengde liggen. Ten onrechte heeft de wetgever deze weeffout nog niet hersteld.[18]&lt;/p&gt;&lt;h3&gt;4. Kracht en gezag van beslissingen&lt;/h3&gt;&lt;p&gt;Met betrekking tot de rechtskracht en het gezag van beslissingen zijn diverse onderscheidingen gangbaar, waarvan er enkele behulpzaam zijn bij het duiden van de verhouding tussen beslissingen van de grondkamer en die van de rechter. &lt;/p&gt;&lt;p&gt;Executoriale kracht&lt;/p&gt;&lt;p&gt;Aan de orde kwam reeds dat een beslissing van de grondkamer geen executoriale kracht heeft. De beslissing van de rechter heeft veelal wel executoriale kracht, namelijk wat betreft de zogenaamde grosse van een vonnis dat een of meer condemnatoire beslissingen bevat (art. 231 Rv),[19] dat hetzij kracht van gewijsde heeft verkregen (omdat het instellen van een gewoon rechtsmiddel niet of niet langer mogelijk is[20]), hetzij uitvoerbaar bij voorraad is (art. 233-234 en 288 Rv). Volgens art. 430 Rv is mogelijk dat ook andere stukken dan rechterlijke uitspraken een executoriale titel opleveren, maar dit veronderstelt dat de wet zulke stukken daartoe uitdrukkelijk aanwijst.[21] Wat betreft beslissingen van de grondkamer heeft dit niet plaatsgevonden.&lt;/p&gt;&lt;p&gt;(Gewone) rechtskracht&lt;/p&gt;&lt;p&gt;Executoriale kracht is echter niet de enige vorm van rechtskracht van een beslissing. Ook de beslissing van de rechter die geen condemnatoir karakter draagt, heeft wel degelijk rechtskracht, dat wil zeggen dat zij leidt tot het rechtsgevolg waartoe de beslissing strekt. Ook de beslissing van de huurrechter waarbij aan de huurder een machtiging wordt verstrekt voor het aanbrengen van veranderingen (art. 7:215 BW) heeft geen executoriale kracht. De beslissing draagt immers geen condemnatoir karakter. Gewone rechtskracht heeft de beslissing echter wel. Door die rechtskracht staat de huurder die het gehuurde binnen de grenzen van de verstrekte machtiging verandert, geheel in zijn recht. Die verandering levert geen tekortkoming van de huurder op, terwijl zij dit zonder de machtiging wel zou doen. Deze gewone rechtskracht strekt zich ook uit tot de rechter in een eventuele volgende zaak tussen partijen. Ook voor deze rechter is het een vaststaand gegeven dat als de huurder binnen de grenzen van de machtiging is gebleven, de door deze aangebrachte veranderingen geen tekortkoming opleveren. &lt;/p&gt;&lt;p&gt;Deze rechtskracht bestaat ook los van het gezag van gewijsde (over dat gezag hierna). Denk aan de welbekende formele rechtskracht van overheidsbeschikkingen waartegen niet of vergeefs bij de bestuursrechter is opgekomen. Ook aan beslissingen van de bestuursrechter komt geen gezag van gewijsde toe.[22] Dat de beschikking rechtsgeldig en rechtmatig is, is voor de burgerlijke rechter niettemin een gegeven. Dat rechtskracht en gezag van gewijsde te onderscheiden zijn, blijkt ook hieruit dat de formele rechtskracht ook bestaat indien de gang naar de bestuursrechter niet is gemaakt. Rechtskracht is dus niet voorbehouden aan beslissingen van rechterlijke of semi-rechterlijke instanties. &lt;/p&gt;&lt;p&gt;De rechtskracht van beslissingen van de grondkamer&lt;/p&gt;&lt;p&gt;Het geval dat de grondkamer de pachter een machtiging heeft verstrekt tot het aanbrengen van veranderingen (art. 7:348 BW), dient men geheel langs dezelfde lijnen te beschouwen. Die beslissing van de grondkamer heeft rechtskracht, in de zin dat zij doet vaststaan dat als de pachter binnen de grenzen van de machtiging veranderingen aanbrengt, dit geen tekortkoming oplevert, hoezeer ook dezelfde veranderingen zonder de machtiging niet geoorloofd zouden zijn. De verpachter die tegen de veranderingen bezwaar heeft, moet tijdig tegen de beschikking van de grondkamer bij de Centrale Grondkamer (hoger) beroep[23] instellen. Hij kan niet in een procedure bij de rechter betogen dat de veranderingen tóch niet geoorloofd waren. Hij kan uiteraard wel betogen dat de pachter de grenzen van de machtiging te buiten is gegaan. Het is dus duidelijk dat de rechtskracht van de beslissing van de grondkamer ook door de pachtrechter moet worden gerespecteerd, niet anders dan zoals de huurrechter gebonden is aan het oordeel van zijn collega die in een voorafgaande procedure de machtiging van art. 7:215 BW heeft verleend.&lt;/p&gt;&lt;p&gt;Op vergelijkbare wijze hebben beslissingen van de grondkamer met betrekking tot het schrappen of wijzigen van bedingen in de pachtovereenkomst of het verlagen van de pachtprijs rechtskracht. Voor het vervolg geldt tussen partijen de gewijzigde inhoud van de overeenkomst respectievelijk de gewijzigde pachtprijs. Ook de rechter is daaraan gebonden. Dit betekent uiteraard niet dat de rechter binnen zijn eigen domein geen beslissingen kan nemen die ertoe leiden dat bijvoorbeeld de pachtprijs niet of gedeeltelijk niet behoeft te worden voldaan. Te denken valt aan rechterlijke beslissingen met betrekking tot opschorting, ontbinding of bijvoorbeeld het remissierecht (art. 7:330 BW). Hij kan echter niet oordelen dat de grondkamer de regels met betrekking tot de hoogst toelaatbare pachtprijs op onjuiste wijze heeft toegepast en zijn oordeel omtrent die hoogst toelaatbare pachtprijs in de plaats stellen van dat van de grondkamer. &lt;/p&gt;&lt;p&gt;Een bijzondere situatie doet zich intussen voor indien de beslissing van de grondkamer berust op de onjuiste beantwoording van een voorvraag, bijvoorbeeld de vraag of al dan niet sprake is van geliberaliseerde pacht voor de duur van niet meer dan 6 jaar (art. 7:397 lid 1 BW). Neemt de grondkamer aan dat inderdaad sprake is van geliberaliseerde pacht voor de duur van niet meer dan 6 jaar en blijft op die grond prijstoetsing achterwege, terwijl vervolgens de pachtrechter oordeelt dat sprake is van reguliere pacht, dan rijst de vraag hoe het verder moet. Daarover later (hierna paragrafen 8 en 9).&lt;/p&gt;&lt;p&gt;Gezag van gewijsde&lt;/p&gt;&lt;p&gt;Het gezag van gewijsde stipte ik reeds aan. Uit het voorgaande is al duidelijk dat dit gezag meer is dan rechtskracht alleen. Volgens art. 236 Rv hebben beslissingen van een rechter die de rechtsbetrekking in geschil betreffen en vervat zijn in een in kracht van gewijsde gegaan vonnis, in een ander geding tussen dezelfde partijen bindende kracht. De meerwaarde van het gezag van gewijsde ten opzichte van de rechtskracht van een vonnis is dat deze bindende kracht ziet op alle beslissingen die de rechtsbetrekking in geschil betreffen. Indien in een door de huurder aanhangig gemaakte procedure tot machtiging om de gedaante of inrichting van het gehuurde te veranderen (art. 7:215 BW) door de verhuurder het verweer is gevoerd dat van huur in het geheel geen sprake is en dit verweer door de rechter verworpen is en de machtiging verleend, dan volgt de bindende kracht van dat vonnis wat betreft de verleende machtiging reeds uit de omstandigheid dat dit vonnis rechtskracht heeft. De beantwoording van de voorafgaande vraag of sprake is van huur, heeft echter óók bindende kracht. Dit laatste nu berust op het gezag van gewijsde.&lt;/p&gt;&lt;p&gt;Beslissingen van de grondkamer hebben geen gezag van gewijsde. Dit is niet slechts zo omdat een bepaling als die van art. 236 Rv met betrekking tot beslissingen van de grondkamer ontbreekt. Nee, het ontbreken van het gezag van gewijsde van beslissingen van de grondkamer heeft mede een constitutionele achtergrond. Zou zulk gezag van gewijsde wel worden aangenomen, dan zou dit ertoe leiden dat in ieder geval gedeeltelijk (namelijk wat betreft de kwestie waarop het gezag van gewijsde zou zien) de berechting van geschillen over burgerlijke rechten en schuldvorderingen in strijd met art. 112 Grondwet aan de rechterlijke macht zou worden onttrokken (vergelijk hiervoor, paragraaf 2).[24]&lt;/p&gt;&lt;p&gt;‘Kracht van gewijsde’ van een beslissing van de grondkamer? Schorsende werking van een ingesteld beroep?&lt;/p&gt;&lt;p&gt;In aansluiting op wat nu over het gezag van gewijsde van beslissingen van de grondkamer is gezegd, nog heel kort iets over kracht van gewijsde. Dat een vonnis in kracht van gewijsde is gegaan, is voorwaarde voor gezag van gewijsde (art. 236 lid 1 Rv). Er zijn meer gevallen waarin kracht van gewijsde voorwaarde is voor enig rechtsgevolg, bijvoorbeeld voor de inschrijfbaarheid van een rechterlijke uitspraak in een register (bijv. art. 3:27 lid 1, 3:29 lid 4 en 3:301 lid 1 BW).[25] Met betrekking tot uitspraken van de grondkamer spreekt de wet niet van ‘kracht van gewijsde’ en ik meen dat die aanduiding inderdaad beter kan worden vermeden. Zij zou verwarrend zijn, vanwege de suggestie dat sprake is van een ‘gewijsde’ in dezelfde zin als vonnissen van de burgerlijke rechter (met het daaraan verbonden gezag). Wel geldt uiteraard dat de rechtskracht van een beslissing van de grondkamer door een ertegen ingesteld beroep bij de Centrale Grondkamer op losse schroeven kan komen te staan. Er geldt een beroepstermijn van één maand (art. 36 lid 1 Uitvoeringswet grondkamers). Gedurende die termijn is de uitspraak van de grondkamer dus nog niet definitief. Is beroep ingesteld, dan blijft dit zo totdat de Centrale Grondkamer een eindbeschikking heeft gegeven (of eventueel het beroep op andere wijze is geëindigd, waarbij ik denk aan intrekking van het beroep).&lt;/p&gt;&lt;p&gt;Het is gepast om op deze plaats ook iets te zeggen over de vraag of het instellen van hoger beroep tegen de beslissing van de grondkamer de rechtskracht van die beslissing schorst. De wet zegt daarover niets. Bij mijn weten is de kwestie ook in de rechtspraak nooit beslist. Mogelijk kan aansluiting worden gezocht bij het civiele of bestuursprocesrecht. Een eenduidig antwoord levert dat echter niet op. In het civiele procesrecht geldt dat het instellen van hoger beroep schorsende werking heeft (art. 350 Rv), behalve voor zover een vonnis uitvoerbaar bij voorraad is verklaard (art. 233 Rv). Zulke uitvoerbaarbijvoorraadverklaring is intussen zeer gebruikelijk, zodat in praktische zin schorsing eerder uitzondering dan hoofdregel is. De Awb gaat uit van het principe dat bezwaar of beroep niet de werking van een besluit schorst (art. 6:16 Awb), ook al geldt dit niet zonder uitzondering. Wellicht behoeft het antwoord wat betreft beslissingen van de grondkamer ook niet in alle gevallen hetzelfde te zijn. Indien een pachtovereenkomst op tijd ter goedkeuring naar de grondkamer is gezonden (dus binnen twee maanden nadat zij is aangegaan, art. 7:321 BW), kan meteen nakoming van die overeenkomst worden gevorderd, dus ook wat betreft de pachtprijs. Dat de overeengekomen pachtprijs nog door de grondkamer moet worden getoetst en mogelijk zal worden verlaagd, staat daaraan niet in de weg. Blijkt achteraf dat de grondkamer de pachtprijs verlaagt, dan leidt dit ertoe dat een eerder gedane betaling gedeeltelijk onverschuldigd blijkt te zijn. Welnu, hierbij past om aan te nemen dat de beslissing van de grondkamer om de pachtprijs ongewijzigd goed te keuren, of juist te verlagen, niet door een daartegen bij de Centrale Grondkamer ingesteld beroep wordt geschorst. Afhankelijk van de uitkomst van het hoger beroep kan achteraf blijken dat de pachter nog een bedrag moet bijbetalen of juist terugkrijgt. Dit lijkt mij niet bezwaarlijk. Heel anders is het mijns inziens bijvoorbeeld in het geval dat de grondkamer een machtiging heeft verstrekt voor het aanbrengen van veranderingen (art. 7:348 BW). Wordt hoger beroep ingesteld, dan is alleszins wenselijk om aan te nemen dat de pachter met het aanbrengen van veranderingen in de regel behoort te wachten totdat de procedure bij de Centrale Grondkamer is afgerond.[26] &lt;/p&gt;&lt;p&gt;Andere vormen van kracht en gezag&lt;/p&gt;&lt;p&gt;Ik meen dat in het voorgaande de relevante vormen van kracht en gezag van beslissingen zijn aangeduid. Er bestaan nog meer van zulke vormen, bijvoorbeeld de bewijskracht. Een expeditie van de beschikking van de grondkamer[27] is een authentieke akte in de zin van art. 156 lid 2 Rv en levert op grond van art. 157 lid 1 Rv tegen een ieder dwingend bewijs op van hetgeen de grondkamer binnen de kring van haar bevoegdheid heeft verklaard. Moeilijkheden wat betreft de verhouding tussen beslissingen van grondkamer en rechter levert deze bewijskracht niet op. &lt;/p&gt;&lt;p&gt;Ook kan van beslissingen van de grondkamer informeel gezag uitgaan, niet alleen in de richting van partijen maar ook van de rechter. Dat doet zich in het bijzonder voor indien de Centrale Grondkamer in beroep een voorvraag heeft beantwoord, bijvoorbeeld de voorvraag of sprake is van geliberaliseerde pacht dan wel reguliere pacht. Omdat de Centrale Grondkamer een personele unie met de pachtkamer van het gerechtshof vormt, heeft deze beslissing uiteraard een sterk informeel gezag. Aan de formele juridische werkelijkheid verandert dit intussen niets: gezag van gewijsde komt ook aan een beschikking van de Centrale Grondkamer niet toe. Intussen wordt het informele gezag van de Centrale Grondkamer gemakkelijk overschat als men zich er geen rekenschap van geeft dat de stellingen van partijen in een opvolgend geding bij de rechter wezenlijk anders kunnen zijn ingericht.&lt;/p&gt;&lt;h3&gt;5. De leer van de voorvraag&lt;/h3&gt;&lt;p&gt;Het begrip ‘voorvraag’&lt;/p&gt;&lt;p&gt;Het begrip ‘voorvraag’ wordt in verschillende betekenissen op diverse plaatsen in het recht gebruikt. Wat aan al die gevallen gemeenschappelijk is, is dat onderscheid gemaakt wordt tussen verschillende categorieën van vragen, waarvan de ene aan de andere voorafgaat, en waarbij de kwestie die op een zogenaamde voorvraag volgt, als de eigenlijke vraag of ‘hoofdvraag’ wordt gezien. In die zin wordt bijvoorbeeld in het internationaal privaatrecht gesproken van een voorvraag in het geval dat zich bij de toepassing van het door de juiste verwijzingsregel aangewezen rechtsstelsel een prealabele[28] kwestie voordoet, die buiten de verwijzingscategorie van de toegepaste verwijzingsregel valt. De vraag rijst dan of ook de prealabele kwestie aan de hand van het door de verwijzingsregel aangewezen rechtsstelsel moet worden beslist, of dat het eigen conflictenrecht van de rechter beslissend is.[29] &lt;/p&gt;&lt;p&gt;Het onderscheid tussen voorvraag en hoofdvraag wordt ook gemaakt bij een verbod op het instellen van een rechtsmiddel. Een verbod tot het instellen van een rechtsmiddel heeft in het algemeen niet mede betrekking op de onjuiste beantwoording van een voorvraag. Die onjuiste beantwoording van de voorvraag heeft ertoe geleid dat de rechter de desbetreffende regeling ten onrechte heeft toegepast, wat ook zo kan worden gezegd, dat de rechter buiten het toepassingsgebied van de regel is getreden. Het instellen van een rechtsmiddel moet dan mogelijk zijn, omdat anders het rechtsmiddelenverbod betrokken wordt op een geval dat de wetgever niet mede op het oog heeft gehad.[30]&lt;/p&gt;&lt;p&gt;Deze gevallen waarin onderscheid wordt gemaakt tussen voorvraag en hoofdvraag hebben weinig van doen met de problematiek waarop deze bijdrage ziet. We komen wat dichterbij als we letten op de leer van de bindende eindbeslissing.[31] Die leer is onder meer van belang voor de afgrenzing van het gezag van gewijsde: dat gezag komt alleen toe aan eindbeslissingen en niet ook aan beslissingen met een voorlopig karakter. De betekenis van de leer van de bindende eindbeslissing is echter ruimer en ziet ook op de gebondenheid van de rechter aan een eerder gegeven beslissing &lt;span class="italic"&gt;binnen hetzelfde geding.&lt;/span&gt; Die gebondenheid is weliswaar niet absoluut,[32] maar toch niet zonder betekenis. Welnu, de beantwoording van een voorvraag is nimmer een eindbeslissing. Indien de rechter in een bevoegdheidsincident bij wijze van voorvraag beslist dat sprake is van huur, dan is diezelfde rechter in de hoofdzaak aan dat oordeel niet gebonden en kan alsnog tot het oordeel komen dat sprake is van pacht of van een nog andere rechtsverhouding.[33] Hier wordt het onderscheid tussen voorvraag en hoofdvraag dus gemaakt met het oog op het gevolg van de ene beslissing voor de andere. Daarom zeg ik dat we de problematiek van de verhouding tussen beslissingen van grondkamer en rechter naderen.&lt;/p&gt;&lt;p&gt;Nog weer wat dichterbij komen we met het onderscheid tussen voorvraag en hoofdvraag zoals dat in verband met arbitrage wordt gemaakt. Een zeer bekende voorvraag voor arbiters is of partijen geldig arbitrage zijn overeengekomen. De bevoegdheid van de arbiters is daarvan afhankelijk. Daarom is het onvermijdelijk dat de arbiters ook deze voorvraag beantwoorden. Een arbitraal vonnis heeft gezag van gewijsde (art. 1059 Rv), niet fundamenteel anders dan een vonnis van de overheidsrechter. De beslissing van de arbiters omtrent voorvragen heeft echter geen gezag van gewijsde en bindt dus de rechter niet, in ieder geval in beginsel niet.[34] Indien in een arbitraal geding een verrekeningsverweer wordt gevoerd, is denkbaar dat de arbiters dit verweer alleen kunnen beslissen op basis van een rechtsverhouding waarop het arbitragebeding niet ziet. Een beslissing omtrent de inhoud van die verhouding moet weer worden gezien als de beslissing omtrent een voorvraag, waaraan in een volgend geding geen gebondenheid bestaat (dus geen gezag van gewijsde). De op de beslissing van de voorvraag gebaseerde beslissing omtrent de gegrondheid van het verrekeningsverweer heeft echter wél gezag van gewijsde.[35]&lt;/p&gt;&lt;p&gt;De leer van de voorvraag toegepast op beslissingen van de grondkamer&lt;/p&gt;&lt;p&gt;Houwing heeft in zijn al genoemde bijdrage aan &lt;span class="italic"&gt;De Pacht&lt;/span&gt; in 1949 de leer van de voorvraag toegepast op beslissingen van de grondkamer. Daarbij beriep hij zich op het vergelijkbare onderscheid tussen voorvragen en hoofdvragen in onder meer de context van arbitrage.[36] Overigens spreekt Houwing zelf niet van hoofdvragen, maar van geschilpunten waarvan de beslissing tot de competentie van een orgaan behoren (wat niet geldt voor de aan die geschilpunten voorafgaande voorvragen). Aan de leer van de voorvraag verbindt Houwing het inzicht dat het kan voorkomen dat de grondkamer een oordeel dient te geven over een kwestie die tot de competentie van de rechter behoort, eenvoudig omdat zij alleen zo aan haar eigen competentie inhoud kan geven. Aan de beslissing omtrent de voorvraag is de rechter echter niet gebonden. In de woorden van Houwing zelf: &lt;/p&gt;&lt;blockquote&gt;‘Ik zou (…) de stelling willen verdedigen, dat de Grondkamers bevoegd zijn, zaken betrekkelijk tot een pachtovereenkomst te beoordelen, voorzover dat noodzakelijk is om ten aanzien van haar ter beoordeling opgedragen geschillen van andere aard tot een beslissing te kunnen komen. (…) met dien verstande, dat de gewone rechter aan haar oordeel over die rechtsgeschillen niet gebonden is.’&lt;/blockquote&gt;&lt;p&gt;In zaken waarin de grondkamer dient te beslissen kunnen zich diverse voorvragen voordoen. Toetsing van een pachtovereenkomst door de grondkamer veronderstelt dat inderdaad sprake is van een pachtovereenkomst.[37] De vraag aan welke regels dient te worden getoetst, hangt mede af van het type pachtovereenkomst. In het geval van een geliberaliseerde pachtovereenkomst zijn de regels anders dan in geval van reguliere pacht,[38] en voor een geliberaliseerde pachtovereenkomst voor ten hoogste 6 jaar weer anders dan voor geliberaliseerde pachtovereenkomst van meer dan 6 jaar. Is sprake van een teeltpachtovereenkomst, dan vindt zelfs in het geheel geen toetsing plaats, maar uitsluitend registratie. De grondkamer past dus niet alleen bij wijze van de beantwoording van een voorvraag de definitie van pacht van art. 7:311 BW toe, maar ook de definities van de bijzondere typen van pachtovereenkomsten. Valt wetsontduiking te vermoeden, dan zal de grondkamer zo nodig door de papieren werkelijkheid van hetgeen haar wordt voorgelegd heen moeten prikken.[39]&lt;/p&gt;&lt;p&gt;Toetsing van de inhoud van de overeenkomst veronderstelt verder de &lt;span class="italic"&gt;vaststelling&lt;/span&gt; van die inhoud. Dit betekent dus dat de grondkamer niet alleen kwalificatievragen als voorvragen dient te beantwoorden, maar mede met het oog op de toetsing ook de voorgelegde overeenkomst dient uit te leggen.[40] Die uitleg is aan te merken als de beantwoording van een voorvraag en bindt dus noch partijen noch de rechter.[41]&lt;/p&gt;&lt;p&gt;Daarbij doet zich de bijzonderheid voor dat de grondkamer in de praktijk een schriftelijke pachtovereenkomst toetst en in de regel niet meer dan dat.[42] Deze praktijk past bij art. 17 Uitvoeringswet grondkamers, volgens welke een verzoek tot goedkeuring geschiedt door indiening van een door partijen ondertekende akte of een notarieel afschrift. Mondelinge afspraken in aanvulling op of in afwijking van wat op papier staat, zijn weliswaar in strijd te beschouwen met het voorschrift dat een pachtovereenkomst schriftelijk moet worden aangegaan, maar daarmee zijn die afspraken nog niet ongeldig. We nemen immers ook aan dat een pachtovereenkomst die in het geheel niet op schrift is gesteld, toch een geldige pachtovereenkomst is. Niet alleen mondelinge verklaringen van partijen (die niet eens het karakter dragen van een afspraak in de gewone zin van het woord) maar ook onuitgesproken verwachtingen kunnen op grond van de bekende Haviltexmaatstaf de juiste uitleg van de inhoud van de pachtovereenkomst mede bepalen. Van zulke mondelinge verklaringen en stilzwijgende verwachtingen weet de grondkamer echter niets. Discrepantie tussen de inhoud van de pachtovereenkomst zoals de grondkamer die heeft gezien en getoetst en de werkelijke inhoud van die overeenkomst is hierdoor gemakkelijk mogelijk. Dergelijke discrepantie kan ook ná de totstandkoming van de pachtovereenkomst ontstaan. Ook feiten en omstandigheden van na de totstandkoming beïnvloeden immers de redelijke verwachtingen van partijen en het is niet onmogelijk dat de inhoud van de pachtovereenkomst in de loop der tijd wijzigt (zogenaamde dynamische uitleg). Ook om die reden is dus zeer wel mogelijk dat een verschil bestaat (of later ontstaat) tussen de inhoud van de overeenkomst zoals door de grondkamer getoetst en de werkelijke inhoud ervan. &lt;/p&gt;&lt;p&gt;Ik veronderstelde zojuist dat de grondkamer van afwijkende en aanvullende mondelinge en stilzwijgende wilsverklaringen niets weet. Maar het is niet uitgesloten dat in de procedure ten overstaan van de grondkamer daarop door verpachter of pachter wordt gewezen. Het ware niet onvoorstelbaar te zeggen dat de grondkamer dergelijke stellingen bij wijze van voorvraag kan onderzoeken. In de praktijk doen de grondkamers dit naar mijn ervaring echter veelal niet en stellen zij zich op het standpunt dat zij uitsluitend de schriftelijke overeenkomst toetsen. Ik begrijp dat dit doelmatig is, maar het vergroot de kans dat discrepantie bestaat tussen de overeenkomst zoals getoetst en de overeenkomst zoals die partijen volgens het burgerlijk recht bindt.&lt;/p&gt;&lt;p&gt;Iets vergelijkbaars doet zich voor indien in de procedure bij de grondkamer een beroep wordt gedaan op een wilsgebrek. De stelling is dan bijvoorbeeld dat de pachtovereenkomst inmiddels is vernietigd op grond van dwaling of misbruik van omstandigheden.[43] Zeer wel verdedigbaar is dat de grondkamer deze vraag bij wijze van voorvraag kan en in beginsel ook moet onderzoeken, omdat toetsing van een pachtovereenkomst uiteraard veronderstelt dat die overeenkomst inderdaad nog bestaat. Het is niet onwaarschijnlijk dat juist met het oog op dit soort kwesties art. 30 lid 2 en art. 31 Uitvoeringswet grondkamers voorzien in de mogelijkheid dat de grondkamer getuigen hoort. Vat men de taak van de grondkamer meer formeel op in de zin dat de grondkamer uitsluitend de schriftelijke overeenkomst toetst, dan vergroot dit opnieuw de kans dat discrepantie bestaat tussen de rechtsverhouding waarvan de grondkamer is uitgegaan en de in werkelijkheid tussen partijen bestaande rechtsverhouding.&lt;/p&gt;&lt;p&gt;Bereidheid om aan de rechtsverhouding tussen partijen als geheel recht te doen, ook buiten de papieren werkelijkheid van de pachtovereenkomst om, is op te merken in sommige rechtspraak met betrekking tot de herziening van de pachtprijs. Bij de vaststelling van de hoogst toelaatbare pachtprijs wordt mede gelet op na de (oorspronkelijke en alleen op schrift staande) pachtovereenkomst gewijzigd gebruik dat tussen partijen is overeengekomen of door de verpachter goedgevonden.[44] In een beschikking uit 2012 wees de Centrale Grondkamer een verzoek tot herziening van de pachtprijs af op de grond dat de verpachter van herziening afstand had gedaan.[45] &lt;/p&gt;&lt;p&gt;Het verband met wat hierna nog volgt&lt;/p&gt;&lt;p&gt;De leer van de voorvraag maakt duidelijk dat de omstandigheid dat een vraag tot de competentie van de rechter behoort, niet verhindert dat de grondkamer diezelfde vraag beantwoordt, maar dan uitsluitend als voorvraag. Dezelfde leer maakt ook duidelijk dat de rechter niet gebonden is aan beslissingen van de grondkamer met betrekking tot voorvragen. Tegelijk geldt dat gemakkelijk discrepantie kan bestaan tussen hetgeen waarvan de grondkamer bij de beantwoording van een voorvraag uitgaat en de beantwoording van diezelfde vraag door de rechter (in het algemeen in tijd daarna). Daarmee is gegeven de behoefte aan een nadere afstemming van beslissen van de grondkamer en de rechter. Die nadere afstemming zou kunnen worden gezocht in een verplichte volgorde van beslissen, in de zin dat de grondkamer wacht op een beslissing van de rechter (daarover paragraaf 6). De oplossing kan ook in andere richting worden gezocht, in die zin dat de grondkamer de onzekerheid over de beantwoording van een voorvraag tot uitdrukking brengt door slechts voorwaardelijk te beslissen (daarover paragraaf 7). Een bijzonder geval is dat waarin naast elkaar procedures bij grondkamer en rechter worden gevoerd; voor dat geval bestaat behoefte aan een afstemmingsregel (daarover paragraaf 8). Blijkt toch dat de grondkamer een voorvraag onjuist heeft beslist, dan rijst de vraag wat dit betekent voor de rechtskracht van zijn beslissing: blijft die in stand, of komt de beslissing van de grondkamer in de lucht te hangen (daarover paragraaf 9). Nemen we het laatste aan (de beslissing van de grondkamer hangt in de lucht), dan is duidelijk dat de mogelijkheid behoort te worden overwogen van een nieuwe beslissing van de grondkamer, alsnog uitgaande van de juiste beantwoording van de voorvraag (daarover paragraaf 10).&lt;/p&gt;&lt;h3&gt;6. Volgorde van beslissen&lt;/h3&gt;&lt;p&gt;Aanhouden of niet: de opvatting van Menu&lt;/p&gt;&lt;p&gt;Ik hoop dat uit het voorgaande duidelijk is dat de leer van de voorvraag als zodanig niet ziet op de volgorde waarin grondkamer en rechter behoren te beslissen. En het is zeker niet de strekking van die leer dat de grondkamer met de beantwoording van een voorvraag steeds zou moeten wachten tot het moment dat de rechter die vraag beantwoord heeft. De leer van de voorvraag maakt integendeel (onder meer) duidelijk dat hoewel de beantwoording van een kwestie als zodanig niet tot de competentie van de grondkamer behoort, de grondkamer de kwestie toch mag beslissen, voor zover dit nodig is om haar eigenlijke taak te vervullen. In een recente, overigens zeer interessante en waardevolle publicatie, namelijk het boek van J.M.M. Menu over het pachtprocesrecht,[46] wordt echter iets anders geleerd. Hij noemt het voorbeeld van een tuinbouwkassencomplex ten aanzien waarvan partijen een schriftelijke huurovereenkomst hebben gesloten voor de duur van 5 jaren en waarop zij art. 7:230a BW van toepassing hebben verklaard. De ‘huurder’ stuurt eenzijdig de huurovereenkomst naar de grondkamer met het verzoek deze als een reguliere pachtovereenkomst goed te keuren. Menu zegt vervolgens het volgende over wat de grondkamer te doen staat:[47]&lt;/p&gt;&lt;blockquote&gt;‘In zo’n situatie zal de grondkamer bij de ‘verhuurder’ moeten verifiëren welk standpunt hij inneemt ten aanzien van de juridische kwalificatie van de overeenkomst. In de praktijk zal dat vrijwel nooit voorkomen, maar in theorie is denkbaar dat de ‘verhuurder’ afziet van verweer of aangeeft dat hij bij nader inzien evenzeer van mening is dat sprake is van een pachtovereenkomst en dat hij zich schaart achter het goedkeuringsverzoek van de pachter. In dat geval zal de grondkamer aan partijen een aantal inhoudelijke en tekstuele wijzigingen kunnen voorstellen als voorwaarde voor het verlenen van haar goedkeuring aan de pachtovereenkomst. Als partijen instemmen met die wijzigingen, legt de grondkamer die vast in een akte die door partijen moet worden ondertekend. Doorgaans zal de ‘verhuurder’ echter aangeven dat naar zijn mening geen sprake is van pacht en dat het goedkeuringsverzoek naar zijn mening moet worden afgewezen. In zo’n situatie zal de grondkamer moeten beslissen dat het rechtsoordeel over de kwalificatie van de overeenkomst niet aan haar maar aan de pachtkamer van de rechtbank is voorbehouden. De grondkamer zal partijen erop moeten wijzen dat sprake is van een ‘juridische voorvraag’ die eerst door de pachtkamer moet worden beantwoord alvorens zij het goedkeuringsverzoek inhoudelijk kan beantwoorden. In het verlengde daarvan zal de grondkamer het goedkeuringsverzoek voor onbepaalde tijd moeten aanhouden in afwachting van de uitkomst van het door een van de partijen bij de pachtkamer aanhangig te maken geding.’&lt;/blockquote&gt;&lt;p&gt;Volgens Menu mag de grondkamer een voorvraag dus alleen beantwoorden indien partijen de voorvraag in gelijke zin beantwoorden. In andere gevallen dient de grondkamer volgens hem het goedkeuringsverzoek voor onbepaalde tijd aan te houden, in afwachting van een door een van partijen aanhangig te maken geding bij de rechter.&lt;/p&gt;&lt;p&gt;Ik heb mij vanzelfsprekend de vraag gesteld wat de aanleiding is voor deze opvatting van Menu. Ik heb de opvatting van Houwing over voorvragen reeds uitvoerig weergegeven, maar nog niet wat Houwing/Heisterkamp over de volgorde van beslissen zegt:﻿[48]&lt;/p&gt;&lt;blockquote&gt;‘De grondkamer kan in de gevallen waarin tussen partijen een rechtsgeschil aanwezig blijkt waarvan haar beslissing afhankelijk is, deze beslissing aanhouden totdat de bevoegde rechter over dat geschil uitspraak zal hebben gedaan.&amp;nbsp;Dat heeft echter tal van nadelen. Het dwingt partijen het geschil aan de rechter te onderwerpen ook in gevallen waarin zij zich vermoedelijk bij het oordeel van de grondkamer zouden hebben neergelegd, met alle vertraging en langdurige rechtsonzekerheid van dien; het biedt de mogelijkheid, door het opwerpen van geschillen, complicaties en uitstel te scheppen, enz.’&lt;/blockquote&gt;&lt;p&gt;Dit wil niet zeggen dat Houwing/Heisterkamp een aanhouding door de grondkamer in alle gevallen onjuist acht:[49]&lt;/p&gt;&lt;blockquote&gt;‘De grondkamer is trouwens, ook afgezien van het voorgaande, niet verplicht een voorvraag te beantwoorden. Zij is steeds bevoegd haar beschikking aan te houden tot die vraag door de rechter bindend beslist zal zijn. Daartoe zal vooral aanleiding bestaan als haar op het antwoord op die vraag steunende beschikking bijzondere moeilijkheden zou veroorzaken in het geval van een ander oordeel van de rechter.’&lt;/blockquote&gt;&lt;p&gt;Kortom, de traditionele opvatting is dat de omstandigheid dat partijen het over de beantwoording van een voorvraag niet eens zijn, er niet toe leidt dat de grondkamer verplicht is om de zaak aan te houden. Een zodanige aanhouding heeft in het algemeen ook niet de voorkeur, zij het ook dat er gevallen kunnen zijn waarin het anders is. Aanhouding is aangewezen als bijzondere moeilijkheden zijn te verwachten indien achteraf zou blijken dat de rechter de vraag anders beantwoordt dan de grondkamer. Daarnaast kán aanhouding opportuun zijn, indien over de vraag reeds een procedure bij de rechter aanhangig is en binnen afzienbare tijd een uitspraak is te verwachten.[50] Een automatisme is dit laatste zeker niet, omdat niet ondenkbaar is dat juist een beslissing in de procedure bij de grondkamer de angel uit het geschil kan halen (vergelijk wat hierna wordt gezegd over het geval van vastlegging van een reguliere pachtovereenkomst voor een kortere duur dan de wettelijke).&lt;/p&gt;&lt;p&gt;Ook in de rechtspraak van de Centrale Grondkamer heb ik voor de opvatting van Menu geen aanknopingspunt kunnen vinden. Zekerheidshalve heb ik wat betreft de praktijk in eerste aanleg navraag gedaan bij een van de voorzitters van de grondkamers en bij de beide secretarissen van die kamers. Hun reactie was geheel met het voorgaande in lijn. Uiteraard kan ik niet uitsluiten dat incidenteel door grondkamers feitelijk anders is gehandeld, in de zin dat ook buiten het geval dat spoedig een beslissing van de rechter viel te verwachten, de grondkamer een zaak heeft aangehouden. Hoe dan ook zie ik geen aanleiding om uit te gaan van een regel in de door Menu bedoelde zin. Zij zou partijen zonder goede grond dwingen om de gang naar de rechter te maken.&lt;/p&gt;&lt;p&gt;De bijzondere regeling van art. 1019t Rv&lt;/p&gt;&lt;p&gt;Niettemin is er één geval waarin de wet lijkt voor te schrijven dat de grondkamer op een beslissing van de rechter moet wachten. Ik heb het over de regeling van art. 1019t Rv met betrekking tot het vonnis waarbij een pachtovereenkomst wordt vastgelegd (of een pachtwijzigingsovereenkomst of een pachtbeëindigingsovereenkomst). Die regeling houdt het volgende in. Binnen veertien dagen nadat de pachtkamer in eerste aanleg vonnis heeft gewezen, zendt de griffier drie gewaarmerkte afschriften van de uitspraak aan de bevoegde grondkamer (lid 2), uiteraard met de bedoeling dat de overeenkomst daar in behandeling wordt genomen ten behoeve van de toetsing ex art. 7:318-319 BW. In geval van hoger beroep stelt de griffier van de pachtkamer van het hof de grondkamer hiervan ingevolge lid 3 onverwijld op de hoogte, waarna de zaak door de grondkamer wordt aangehouden. Nadat de appelprocedure is afgerond stelt de griffier van de pachtkamer van het hof de grondkamer van de beslissing in kennis (lid 4), opdat deze – aangenomen dat ook het hof tot vastlegging van een overeenkomst heeft beslist – alsnog tot toetsing kan overgaan. &lt;/p&gt;&lt;p&gt;Het nadeel van deze op zichzelf goed doordachte regeling ligt in het verlengde van wat Houwing/Heisterkamp reeds benoemde (partijen worden gedwongen een geschil aan de rechter te onderwerpen ook in gevallen waarin zij zich vermoedelijk bij het oordeel van de grondkamer zouden hebben neergelegd) en gaat zelfs nog iets verder.[51] Het is namelijk denkbaar dat juist de beslissing van de grondkamer de angel uit het bij de rechter aanhangige geschil haalt. Dan is het ongelukkig dat de regeling van art. 1019t Rv partijen lijkt te dwingen om eerst de procedure bij de pachtrechter in meerdere instanties te doorlopen, omdat voordien geen beslissing van de grondkamer kan worden verkregen (en er dus geen zekerheid bestaat dat de angel eruit is). &lt;/p&gt;&lt;p&gt;Stellen wij ons bijvoorbeeld het volgende voor (in grote lijnen de feiten van de zaak van de hierna te bespreken beschikking van de Centrale Grondkamer). De pachter vordert vastlegging van een reguliere pachtovereenkomst. Het verweer van de verpachter is primair dat van een reguliere pachtovereenkomst geen sprake is, en subsidiair dat voor zover een reguliere pachtovereenkomst tot stand is gekomen die voor de duur van één jaar gold. De pachtkamer van de rechtbank verwerpt het primaire verweer van de verpachter, maar honoreert het subsidiaire verweer. Vastgelegd wordt dus een pachtovereenkomst voor de duur van één jaar. Met deze uitkomst kan de verpachter leven, mits de grondkamer de korte duur zal goedkeuren (art. 7:325 lid 3 BW). Daarmee zou ook vaststaan dat de pachtovereenkomst niet wordt verlengd (art. 7:325 lid 7 BW). Omdat niet reeds binnen één maand (de appeltermijn volgens art. 1019o lid 2 Rv) een beslissing van de grondkamer kan worden verkregen, stelt de verpachter echter noodgedwongen hoger beroep in. Een toepassing van art. 1019t Rv naar de letter betekent dat eerst de appelinstantie moet worden doorlopen (en eventueel ook nog een geding in cassatie), voordat zekerheid kan worden verkregen over de vraag of de grondkamer de korte duur zal goedkeuren. Het is duidelijk dat hier art. 1019t Rv onnodig belemmerend werkt. In een beschikking uit 2015[52] zoekt de Centrale Grondkamer de oplossing in een restrictieve uitleg van art. 1019t Rv: een redelijke en op de praktijk afgestemde uitleg van art. 1019t Rv brengt met zich dat wanneer tegen een vonnis waarbij een pachtovereenkomst schriftelijk is vastgelegd hoger beroep is ingesteld, in dat beroep voor de grondkamer geen grond is gelegen voor aanhouding van een verzoek tot goedkeuring in het geval dat verzoek strekt tot een goedkeuring onder de voorwaarde dat het vastleggingsvonnis kracht van gewijsde zal verkrijgen. De grondkamer mag in een dergelijk geval dus de pachtovereenkomst toetsen en de overeengekomen kortere duur dan de wettelijke goedkeuring onder de voorwaarde dat in de vastleggingsprocedure niet in een hogere instantie in andere zin wordt beslist dan in eerste aanleg.&lt;/p&gt;&lt;p&gt;Aldus heeft de Centrale Grondkamer de regeling van art. 1019t Rv omgebogen in de richting van wat hiervoor als juist werd verdedigd: zelfs ook als reeds bij de rechter een geding aanhangig is, is de grondkamer niet verplicht om haar beslissing aan te houden, en zodanige aanhouding is ook niet steeds opportuun.&lt;/p&gt;&lt;h3&gt;7. Voorwaardelijk beslissen&lt;/h3&gt;&lt;p&gt;Hiervoor kwam reeds enkele malen terloops aan de orde de mogelijkheid dat de grondkamer voorwaardelijk beslist. Op die wijze kan de grondkamer tot uitdrukking laten komen dat haar beslissing niet meer dan betrekkelijke waarde heeft, en dat afhankelijk van hoe in een eventuele zaak bij de rechter zal worden beslist, de rechtsverhouding tussen partijen anders kan zijn. Eventueel kan de grondkamer ook een beslissing geven voor de situatie dat inderdaad de rechtsverhouding tussen partijen in een bepaalde zin anders blijkt te zijn, door ook voor die situatie een voorwaardelijke beslissing te geven. &lt;/p&gt;&lt;p&gt;Principieel gemotiveerd in deze zin luidt een beschikking van de Centrale Grondkamer uit 2010.[53] Ik citeer die beschikking:&lt;/p&gt;&lt;blockquote&gt;‘De Centrale Grondkamer stelt verder voorop dat de wijze waarop de grondkamer respectievelijk de Centrale Grondkamer omgaat met de beantwoording van voorvragen, overgelaten is aan het beleid van die kamer en dus afhankelijk is van overwegingen van doelmatigheid. Indien de grondkamer respectievelijk de Centrale Grondkamer het min of meer aannemelijk oordeelt dat de voorvraag in een bepaalde zin dient te worden beslist, zal zij daarvan vervolgens uit kúnnen gaan. Blijkt echter vervolgens dat de bedoelde vraag door de pachtrechter (die door het oordeel van de grondkamer respectievelijk de Centrale Grondkamer niet wordt gebonden) in andere zin wordt beslist, dan zal dit – afhankelijk van de aard van de voorvraag – tot gevolg kunnen hebben dat de grondkamer respectievelijk de Centrale Grondkamer de zaak opnieuw dient te beoordelen, nu met inachtneming van de beslissing van de pachtrechter. Op die complicatie zal de grondkamer respectievelijk de Centrale Grondkamer kunnen anticiperen door – in plaats van de voorvraag zelf te beantwoorden en op basis van die beantwoording te beslissen – hetzij haar beslissing aan te houden tot het moment dat de pachtrechter heeft geoordeeld, hetzij voorwaardelijke beslissingen te geven, namelijk voor het geval de voorvraag in de ene dan wel in een andere zin dient te worden beslist.’&lt;/blockquote&gt;&lt;p&gt;In deze overweging ligt alle nadruk op doelmatigheid. En inderdaad is het doelmatig dat als er wat betreft een voorvraag niet meer dan een beperkt aantal smaken zijn, terwijl de beantwoording van de vraag in relevante mate onzeker is, de grondkamer beslissingen geeft voor elk van de gevallen zoals die zich voorzienbaar kunnen voordoen. Ik noemde hiervoor nog een ander gezichtspunt: de wens tot uitdrukking te laten komen dat de beslissing van de grondkamer van betrekkelijke waarde is, omdat zich een vraag voordoet die alleen bindend door de rechter kan worden beslist. Voorwaardelijk beslissen heeft aldus een belangrijke signaalwaarde. &lt;/p&gt;&lt;p&gt;Dit laatste gezichtspunt heeft ook een keerzijde. Indien in het geding bij de grondkamer door een van partijen een vraag wordt opgeworpen die weliswaar alleen door de rechter bindend kan worden beslist, maar waarvan de beantwoording volgens de grondkamer min of meer evident is, dreigt een voorwaardelijke beslissing de tussen partijen bestaande onzekerheid onnodig te vergroten. Zij doet dit vanwege de schijn die van de niet meer dan voorwaardelijke beslissing uitgaat; een zodanige beslissing suggereert immers dat de opgeworpen vraag serieus is te nemen. Mogelijk verklaart deze keerzijde van de signaalwaarde van voorwaardelijk beslissen, dat juist in de rechtspraak van de Centrale Grondkamer nauwelijks voorbeelden zijn aan te wijzen van gevallen waarin inderdaad door die kamer voorwaardelijk werd beslist.[54] De Centrale Grondkamer vormt een personele unie met de pachtkamer van het gerechtshof, en zal zich in verband daarmee waarschijnlijk minder vaak onzeker voelen over de uitkomst van een eventuele procedure bij de rechter. Hoe vaak de grondkamers voorwaardelijk beslissen, is niet goed vast te stellen, omdat de uitspraken van de grondkamers niet worden gepubliceerd.&lt;/p&gt;&lt;p&gt;Intussen meen ik dat ook de Centrale Grondkamer goede redenen kan hebben om wél voorwaardelijk te beslissen, namelijk in het geval dat de onzekerheid ziet op een feitelijke kwestie die in de grondkamerprocedure niet wordt uitgezocht. In dat geval kan in een procedure bij de rechter na bewijslevering blijken wat de werkelijke situatie is. Een (dubbele) voorwaardelijke beslissing ook van de Centrale Grondkamer geeft dan mijns inziens het juiste signaal aan partijen af, en voorkomt tegelijk dat na een eventueel geding bij de rechter, opnieuw de gang naar de grondkamer moet worden gemaakt (vergelijk hierna paragraaf 9).&lt;/p&gt;&lt;h3&gt;8. De afstemmingsregel in het geval van naast elkaar gevoerde procedures bij grondkamer en rechter &lt;/h3&gt;&lt;p&gt;De situatie waarvan hiervoor meest werd uitgegaan is die dat de grondkamer een beslissing over een voorvraag geeft en dat vervolgens eventueel diezelfde vraag bij de rechter aan de orde komt. Het kan ook anders zijn. Ik sprak reeds over het geval van schriftelijke vastlegging (art. 7:317 lid 2 BW). Dan gaat de beslissing van de rechter juist voorop en bestaat in het geding bij de grondkamer hooguit onzekerheid in verband met een ingesteld hoger beroep. Denkbaar is echter ook dat bij grondkamer en rechter min of meer gelijktijdig een procedure aanhangig is. Omdat het oordeel van de rechter over hetgeen bij de grondkamer ‘slechts’ als voorvraag aan de orde is, uiteindelijk bepalend is, ligt voor de hand dat de grondkamer zich naar de beslissing van de rechter richt, ook als die beslissing nog geen definitief karakter draagt. &lt;/p&gt;&lt;p&gt;De vergelijking dringt zich op met de verhouding tussen een procedure in kort geding en die in een bodemzaak. Voor dat geval geldt de zogenaamde afstemmingsregel: indien de rechter in kort geding moet beslissen op een vordering tot het geven van een voorlopige voorziening nadat de bodemrechter reeds vonnis in de hoofdzaak heeft gewezen, dient hij in beginsel zijn vonnis af te stemmen op het oordeel van de bodemrechter, ﻿ongeacht of het oordeel van de bodemrechter is gegeven in een tussenvonnis of in een eindvonnis, in de overwegingen of in het dictum van het vonnis, en ongeacht of het vonnis in kracht van gewijsde is gegaan.[55]&lt;/p&gt;&lt;p&gt;Een vergelijkbare afstemmingsregel heeft de Centrale Grondkamer inderdaad aanvaard in een beschikking uit 2011.[56] Tussen partijen was in geschil of een pachtbeëindigingsovereenkomst tot stand was gekomen en of bij de totstandkoming van die overeenkomst de daarbij betrokken ambtenaar al dan niet als gevolmachtigde bevoegd was om de desbetreffende overeenkomst te sluiten. De Centrale Grondkamer stelde vast dat het die vragen bij wijze van voorvraag diende te beantwoorden, maar ook dat het vragen betreft waarvan de beantwoording bij uitsluiting is voorbehouden aan de bevoegde (pacht)rechter. De Centrale Grondkamer overweegt vervolgens:&lt;/p&gt;&lt;blockquote&gt;‘In verband met de taakverdeling tussen grondkamer en Centrale Grondkamer enerzijds en de pachtrechter anderzijds, moet worden aangenomen dat de grondkamer, en in beroep de Centrale Grondkamer, zich bij de beantwoording van voorvragen zoveel mogelijk dienen te richten naar hetgeen de pachtrechter eventueel reeds tussen partijen heeft overwogen en beslist, onverschillig of de desbetreffende uitspraak reeds kracht van gewijsde heeft verkregen en eveneens onverschillig of het een beslissing in het dictum betreft of in de overwegingen van de uitspraak. Ten overvloede voegt de Centrale Grondkamer hier aan nog toe dat, niet alleen aan het dictum van een vonnis van de burgerlijke rechter gezag van gewijsde toekomt, maar ook aan de dragende overwegingen die tot dat dictum hebben geleid. Uit het voorgaande volgt echter dat de vraag of een vonnis wel of geen gezag van gewijsde heeft, in een geding ten overstaan van de grondkamer of de Centrale Grondkamer niet van beslissende betekenis is: voor de beantwoording van voorvragen dienen de grondkamer, en in beroep de Centrale Grondkamer, zich hoe dan ook te richten naar hetgeen de pachtrechter heeft overwogen en beslist.’&lt;/blockquote&gt;&lt;p&gt;Mijns inziens is dit een voor de hand liggende regel, die de consistentie van beslissingen van respectievelijk rechter en grondkamer ten goede komt, en verwarring en onzekerheid bij partijen over hun rechtspositie zoveel mogelijk reduceert. &lt;/p&gt;&lt;p&gt;Deze afstemmingsregel sluit mijns inziens niet de mogelijkheid uit dat de grondkamer, hoewel zich primair richtend naar een nog niet definitief oordeel van de rechter, door voorwaardelijk te beslissen (vergelijk hiervoor paragraaf 7) óók rekening houdt met de mogelijkheid dat het definitieve oordeel van de rechter toch anders uitvalt. De grondkamer zal het voordeel dat met zo'n voorwaardelijke beslissing kan worden behaald (het onnodig maken van een eventuele nieuwe gang naar de grondkamer), moeten afwegen tegen het nadeel dat met de voorwaardelijke beslissingen de tussen bestaande partijen onzekerheid wordt benadrukt (en het geschil wordt verdiept).&lt;/p&gt;&lt;h3&gt;9. Beslissingen die in de lucht hangen&lt;/h3&gt;&lt;p&gt;Althans in theorie is mogelijk de lastigste vraag met betrekking tot de verhouding van beslissingen van grondkamer en rechter de vraag die nu aan de orde is: wat geldt indien een beslissing van de grondkamer mede is gebaseerd op de beantwoording van een voorvraag, als die vraag vervolgens door de rechter in andere zin wordt beslist dan waarvan de grondkamer is uitgegaan? Ik zeg ‘althans in theorie’, want de literatuur blijkt opvallend eenstemmig.&lt;/p&gt;&lt;p&gt;Twee redeneringen zijn mogelijk. Volgens de eerste komt in een dergelijk geval aan de beslissing van de grondkamer nog steeds dezelfde rechtskracht toe als voorheen. Tegen de beslissing van de grondkamer had beroep kunnen worden ingesteld bij de Centrale Grondkamer. Alleen zo had de onjuiste beantwoording van de voorvraag ter discussie kunnen worden gesteld. Ligt een beschikking van de Centrale Grondkamer voor, dan kan worden opgemerkt dat de wet nu eenmaal niet voorziet in een vorm van herziening van beslissingen van grondkamer of Centrale Grondkamer op de grond van het novum dat de rechter inmiddels in andere zin heeft geoordeeld over wat als voorvraag in het grondkamergeding aan de orde was. Deze eerste opvatting vertrekt dus vanuit het gesloten stelsel van rechtsmiddelen zoals dat bij mijn weten in alle relevante rechtsgebieden bestaat (in het burgerlijk procesrecht, bestuursproces en het strafprocesrecht).&lt;/p&gt;&lt;p&gt;Een tweede redenering vertrekt vanuit de materiële rechtsverhouding zoals die tussen partijen bestaat. Die verhouding kan niet tegelijkertijd in tweeërlei zin luiden. Staat door een uitspraak van de rechter bijvoorbeeld vast dat tussen partijen een geliberaliseerde pachtovereenkomst bestaat voor niet meer dan 6 jaar, dan past daarbij niet dat tegelijkertijd rechtskracht heeft een eerder door de grondkamer gegeven beslissing die uitging van de veronderstelling dat sprake was van reguliere pacht en waarbij de overeengekomen pachtprijs is verlaagd. Is dit ‘niet bij elkaar passen’ in het zojuist gegeven voorbeeld nog betrekkelijk, er zijn gevallen denkbaar waarin een onoplosbare tegenspraak dreigt te ontstaan. Stel bijvoorbeeld dat de grondkamer een machtiging heeft verstrekt voor het aanbrengen van veranderingen en daarbij het verweer heeft gepasseerd dat een derde in werkelijkheid de wederpartij van de pachter is. Als nu blijkt dat toch inderdaad die derde de wederpartij is, hoe is dan de rechtskracht van de beslissing van de grondkamer nog te verstaan? Tegenover de derde is die beslissing niet gegeven. Met het oog op dergelijke gevallen is het zeer gewenst om zich niet blind te staren op het gesloten stelsel van rechtsmiddelen. In plaats daarvan zien we het zo dat uit de beslissing van de rechter van de vraag die bij de grondkamer als voorvraag aan de orde was, kan volgen dat de beslissing van de grondkamer ‘in de lucht hangt’, omdat zij ziet op een rechtsverhouding die zo niet tussen partijen bestaat.&lt;/p&gt;&lt;p&gt;Ook in andere gevallen waarin de verhouding tussen beslissingen van verschillende instanties aan de orde is, doet de vraag zich voor. De antwoorden zijn niet steeds hetzelfde. De formele rechtskracht van een overheidsbeschikking wordt niet tenietgedaan door het achteraf onjuist blijken van de beantwoording van een voorvraag. Uitsluitend bij de bestuursrechter kon op die grond tegen de beschikking worden opgekomen. &lt;/p&gt;&lt;p&gt;Met betrekking tot arbitrage geldt dat de belangrijkste voorvraag, namelijk of tussen partijen geldig arbitrage is overeengekomen, aan de orde kan worden gesteld door vernietiging van het arbitraal vonnis te vorderen (art. 1064 jo. 1065 lid 1 onder a Rv). Daarop vooruitlopend kan de kwestie reeds aan de orde komen bij het verlenen van een exequatur, het rechterlijk verlof tot tenuitvoerlegging van het arbitraal vonnis (art. 1062 jo. 1063 lid 1 Rv). Maar met betrekking tot sommige andere voorvragen moet worden aangenomen dat wél geldt dat hun beantwoording door de arbiters de rechter niet bindt (in zoverre heeft het arbitraal vonnis geen gezag van gewijsde), maar zonder dat dit afdoet aan de rechtskracht en het gezag van gewijsde van de erop gegronde beslissingen in het bevoegdelijk door de arbiters besliste geschil. Ik wijs opnieuw op het geval in een arbitraal geding een verrekeningsverweer wordt gevoerd dat door de arbiters alleen kan worden beslist op basis van een rechtsverhouding waarop het arbitragebeding niet ziet. Aan het oordeel van de arbiters met betrekking tot de laatstbedoelde rechtsverhouding komt geen gezag van gewijsde toe, maar dat doet niet af aan de rechtskracht van de beslissing van de arbiters met betrekking tot het verrekeningsverweer (dat een verweer was tegen een vordering die wel tot de eigenlijke competentie van de arbiters behoorde). Ook is het niet mogelijk bij de overheidsrechter de kwestie van dat verweer nogmaals aan de orde te stellen (ook de verwerping van het verrekeningsverweer heeft het gezag van gewijsde van art. 1059 Rv).[57]&lt;/p&gt;&lt;p&gt;In welke zin behoort de kwestie wat betreft de verhouding tussen beslissingen van de grondkamer en de rechter te worden beslist?&lt;/p&gt;&lt;p&gt;In zijn artikel in 1949 bespreekt Houwing de vraag niet.[58] Houwing/Heisterkamp neemt wel een standpunt in en wel zonder enige aarzeling, als volgt:&lt;/p&gt;&lt;blockquote&gt;‘[D]e grondkamer [kan], als haar een overeenkomst ter goedkeuring wordt toegezonden en een der partijen betwist dat de overeenkomst een pachtovereenkomst is, een beslissing geven over het rechtskarakter van die overeenkomst en, zo zij haar een pachtovereenkomst acht, tot toetsing ervan overgaan. Aan de geldigheid van haar beschikking doet dan niet af, dat deze steunt op de beoordeling van een rechtsgeschil. Aan die toetsing zijn partijen dan gebonden. Echter slechts in zoverre, dat de beslissing van de grondkamer dat de overeenkomst een pachtovereenkomst is, de in het ongelijk gestelde partij niet belet de rechter een uitspraak over het rechtskarakter der overeenkomst te vragen, dat de rechter aan de beslissing der grondkamer niet gebonden is en dat, zo de rechter uitmaakt dat de overeenkomst geen pachtovereenkomst is, de onbevoegd geschiede toetsing blijkt geen rechtskracht te hebben. (Men denke bij voorbeeld aan een daarbij toegepaste vermindering van de prijs.)’&lt;/blockquote&gt;&lt;p&gt;De alternatieve opvatting (hiervoor als eerste vermeld), volgens welke ook na het andersluidende oordeel van de rechter de beslissing van de grondkamer rechtskracht behoudt, wordt door Houwing en Heisterkamp niet eens benoemd; kennelijk omdat zij menen dat die evident niet behoort te worden aanvaard. Ook zelf ben ik in mijn bewerking van het Asserdeel over pacht als vanzelfsprekend ervan uitgegaan dat een beslissing van de grondkamer die op een onjuiste beantwoording van een voorvraag berust, geen rechtskracht heeft en partijen niet bindt. Uit een beslissing van de rechter kan blijken dat dit geval zich voordoet en dat dus de beslissing van de grondkamer in de lucht hangt.[59] Hiervan uitgaande bestaat uiteraard behoefte aan de mogelijkheid dat de grondkamer nógmaals beslist, nu uitgaande van de juiste beantwoording van de voorvraag (daarover hierna paragraaf 10). Dat die mogelijkheid inderdaad bestaat, neemt ook Menu aan.[60] Ik leid daaruit af dat ook hij op het standpunt staat dat de oorspronkelijke beslissing van de grondkamer geen rechtskracht bezit of meer bezit.&lt;/p&gt;&lt;p&gt;De literatuur met betrekking tot het pachtrecht lijkt aldus geheel eenstemmig. Het gezichtspunt dat de rechtsverhouding tussen verpachter en pachter niet tegelijkertijd in tweeërlei zin kan luiden, prevaleert boven dat van de hiervoor gepresenteerde alternatieve opvatting: het gesloten stelsel van rechtsmiddelen. &lt;/p&gt;&lt;p&gt;Ik merk op dat de hiervoor geciteerde beschikking van de Centrale Grondkamer van 16 februari 2010[61] van een meer genuanceerde benadering blijk geeft. Volgens die beschikking hangt het af van de aard van de voorvraag of de omstandigheid dat de pachtrechter die vraag in andere zin heeft beslist dan waarvan de grondkamer is uitgegaan, tot gevolg heeft dat de grondkamer de zaak opnieuw dient te beoordelen, nu met inachtneming van de beslissing van de pachtrechter. Voortschrijdend inzicht[62] brengt mij op de gedachte dat er inderdaad gevallen zijn met het oog waarop een genuanceerde benadering van de kwestie voordelen zou kunnen hebben. Stel dat de pachter bij de grondkamer om een machtiging heeft verzocht voor het aanbrengen van veranderingen (art. 7:348 BW) in een schuur. De verpachter heeft aangevoerd dat de schuur niet mede bij de pachtovereenkomst in gebruik is gegeven. De grondkamer heeft dit verweer verworpen en de machtiging verleend. De verpachter heeft geen hoger beroep ingesteld. De veranderingen worden door de pachter aangebracht. Tegen het einde van de lopende pachttermijn zegt de verpachter de pachtovereenkomst op, mede (of eventueel uitsluitend) op de grond dat de pachter ernstig is tekortgeschoten in de nakoming van zijn verplichtingen, omdat hij veranderingen heeft aangebracht in een aan de verpachter toebehorend gebouw dat niet tot het gepachte behoort. Stel dat de rechter tot het oordeel komt dat het gebouw inderdaad niet tot het gepachte behoort, anders dan door de grondkamer was verondersteld. Het spreekt nu mijns inziens niet aan dat beëindiging moet plaatsvinden op de grond dat inderdaad sprake is van een ernstig tekortschieten van de pachter. We zijn er nog niet met te zeggen dat weliswaar sprake is van een tekortkoming, maar dat die niet ernstig is omdat de pachter begrijpelijk op de beslissing van de grondkamer heeft gesteund. Nemen we categorisch aan dat beslissingen van de grondkamer die op een onjuiste beantwoording van een voorvraag steunen, geen rechtskracht hebben, dan heeft de pachter immers zonder machtiging van de grondkamer de veranderingen aangebracht. Het lijkt dus voordelen te hebben om ruimte te laten voor de opvatting dat althans in sommige gevallen de omstandigheid dat de grondkamer een voorvraag niet in de juiste zin heeft beslist, aan de rechtskracht van die beslissing niet afdoet.&lt;/p&gt;&lt;p&gt;Het nadeel van deze laatste, genuanceerde benadering is uiteraard dat zij niet eenduidig is. Mogelijk behoort zij daarom &lt;span class="italic"&gt;toch niet &lt;/span&gt;te worden aanvaard. In het zojuist gegeven voorbeeld waarin de pachter moet kunnen afgaan op de aan hem door de grondkamer verleende machtiging, is het juiste resultaat mogelijk ook op andere wijze te bereiken, wat betreft een vordering tot ontbinding met toepassing van de tenzij-bepaling dat de tekortkoming de ontbinding niet rechtvaardigt (art. 6:265 lid 1 BW), wat betreft een vordering tot schadevergoeding met toepassing van de tenzij-bepaling dat de tekortkoming aan de schuldenaar niet kan worden toegerekend (art. 6:74 lid 1 en 6:75 BW) en voor het overige met toepassing van de beperkende werking van redelijkheid en billijkheid (art. 6:248 lid 2 BW). Voordeel van deze laatste benadering zou kunnen zijn dat ze ook een gepaste oplossing mogelijk maakt indien zou blijken dat de pachter uit het zojuist gegeven voorbeeld tegen beter weten in heeft gehandeld. Omdat de nuancering niet wordt gezocht in de aard van de voorvraag of de aard van de beslissing (invalshoeken die niet in verband lijken te brengen met wat de pachter wel of niet wist), maar in een oordeel op basis van alle omstandigheden van het geval, is ook voor dat geval maatwerk mogelijk. &lt;/p&gt;&lt;h3&gt;10. Nógmaals beslissen door de grondkamer&lt;/h3&gt;&lt;p&gt;Nogmaals beslissen omdat een eerdere beslissing in de lucht blijkt te hangen&lt;/p&gt;&lt;p&gt;Uit wat in de vorige paragraaf is gezegd, volgt de behoefte aan de mogelijkheid om aan de grondkamer nógmaals een beslissing te vragen, omdat intussen is gebleken dat de eerdere beslissing in de lucht hangt, namelijk omdat zij op de onjuiste beantwoording van een voorvraag berust. Indien toetsing van een pachtovereenkomst heeft plaatsgevonden uitgaande van de kwalificatie van die overeenkomst als een geliberaliseerde pachtovereenkomst, terwijl de rechter vervolgens oordeelt dat sprake is van reguliere pacht, moet het mogelijk zijn dat de pachter het initiatief neemt om de pachtovereenkomst nogmaals aan de grondkamer ter goedkeuring en toetsing toe te zenden, nu tezamen met het vonnis van de rechter. De grondkamer neemt nu een nieuwe beslissing, uitgaande van de werkelijk tussen partijen bestaande rechtsverhouding. Alleen zo kan gestalte krijgen de door de wetgever gewenste bescherming van de pachter, zoals die besloten ligt in de verplichte gang langs de grondkamer en de daarbij voorgeschreven toetsing door die kamer. Het zojuist gegeven voorbeeld kan worden vermeerderd met vele andere, waarin aan een nieuwe beslissing van de grondkamer een vergelijkbare behoefte bestaat. Het is alleszins gepast om aan te nemen dat de grondkamer in die behoefte kan voorzien en dit ook behoort te doen. Naar verluid handelen grondkamers daarnaar ook.&lt;/p&gt;&lt;p&gt;Nogmaals beslissen in verband met dynamische uitleg van de pachtverhouding&lt;/p&gt;&lt;p&gt;In dit tijdschrift heb ik in 2016[63] een en ander gezegd over de spanning die er bestaat tussen het formeel vormgegeven pachtrecht en de dynamische uitleg aan de hand van de Haviltex-maatstaf zoals die in de rechtspraak van de Hoge Raad is aanvaard. Reeds het uitgangspunt van een op schrift gestelde of door de rechter schriftelijk vastgelegde pachtovereenkomst, die vervolgens door de grondkamer wordt getoetst, is niet onproblematisch. Art. 3:323 lid 1 BW spant echter de kroon. Die bepaling zegt dat partijen aan pachtwijzigings- en pachtbeëindigingsovereenkomsten die nog niet door de grondkamer zijn goedgekeurd slechts in zoverre gebonden zijn dat zij niet eenzijdig kunnen terugtreden (wat betreft pachtbeëindigingsovereenkomsten met een uitzondering voor het geval de overeenkomst reeds feitelijk is uitgevoerd). Ik heb in 2016 verdedigd dat het vonnis waarbij wordt geoordeeld dat (inmiddels) meer of anders is overeengekomen dan in de (oorspronkelijke) schriftelijke pachtovereenkomst was opgeschreven en dus door de grondkamer is getoetst, naar de grondkamer kan worden gezonden voor een toets van deze nader vastgestelde contractsinhoud. Daartoe is mijns inziens niet nodig dat een vordering tot schriftelijke vastlegging was ingesteld; aan te nemen is dat schriftelijke vastlegging ook kan plaatsvinden doordat de rechter een verweer dat op een bepaalde uitleg van de pachtovereenkomst is gegrond, als juist aanvaardt. Dit kan eventueel plaatsvinden bij deelvonnis, zodat de grondkamer de vastgelegde pachtwijzigingsovereenkomsten kan toetsen voordat de rechter definitief over de in de procedure aanhangige vorderingen beslist.[64] &lt;/p&gt;&lt;p&gt;De aanleiding voor een nieuwe toetsing door de grondkamer is hier wezenlijk anders dan in het hiervoor bedoelde geval van een onjuiste beantwoording van een voorvraag door de grondkamer. Maar er zijn ook overeenkomsten. Grondkamer en rechter hebben binnen het pachtrecht beide hun eigen competentie. Afstemming is nodig om ervoor te zorgen dat beide competenties tot hun recht komen. Als door de rechter wordt vastgesteld dat de inhoud van de pachtverhouding tussen partijen anders is dan hetgeen waarvan de grondkamer bij de toetsing van de oorspronkelijke overeenkomst uit was gegaan, dan moet opnieuw toetsing door de grondkamer kunnen plaatsvinden zo vaak als daarbij in redelijkheid belang kan bestaan (al dan niet in verband met de bepaling van art. 3:323 lid 1 BW).&lt;/p&gt;&lt;p&gt;Nogmaals beslissen in andere zin: gebondenheid van de grondkamer aan eigen eerdere beslissingen&lt;/p&gt;&lt;p&gt;In nóg een andere zin kan sprake zijn van nogmaals beslissen door de grondkamer, nu geheel binnen het eigen domein van die kamer. Volledigheidshalve verdient ook dit vermelding.&lt;/p&gt;&lt;p&gt;Met name bij de herziening van de pachtprijs (art. 7:333 BW) doet zich de vraag voor in hoeverre een beslissing van de grondkamer in een voorgaande beschikking, bij die herziening uitgangspunt moet zijn. Volgens vaste rechtspraak van de Centrale Grondkamer geldt dat, indien hoger beroep wordt ingesteld van een beschikking van de grondkamer betreffende een herziening van de pachtprijs van land en in het grondkamerdossier zich een eerdere onherroepelijke op een taxatierapport van deskundigen van de grondkamer gebaseerde herzieningsbeschikking van die grondkamer bevindt, de Centrale Grondkamer in beroep van die onherroepelijke herzieningsbeschikking uitgaat.[65] Een beschikking van de grondkamer waarbij de pachtovereenkomst of een wijzigingsovereenkomst is goedgekeurd, is niet een beschikking waarbij de pachtprijs is herzien en daarom mogen deskundigen daarop niet voortbouwen. Achtergrond van dit laatste is dat tegen een goedkeuring geen beroep openstaat (art. 36 lid 3 Uitvoeringswet grondkamers). Het gaat daarom te ver om partijen blijvend te binden aan een taxatie die in het kader van zo’n goedkeuring is gedaan.[66] Een beschikking uit 2013[67] laat zien dat de regel dat op een eerdere onherroepelijke herzieningsbeschikking wordt voortgebouwd, niet zonder uitzonderingen is. De deskundigen in die zaak weigerden zo’n onherroepelijke herzieningsbeschikking tot uitgangspunt te nemen omdat zij ‘op onjuiste uitgangspunten was gebaseerd’ en de Centrale Grondkamer volgde hen daarin. &lt;/p&gt;&lt;p&gt;Deze (genuanceerde) gebondenheid van de grondkamer aan een eerdere herzieningsbeschikking komt uiteraard de consistentie ten goede van hetgeen de grondkamer binnen dezelfde pachtverhouding beslist. Zoals uit het voorgaande blijkt, geldt die gebondenheid ook voor de Centrale Grondkamer aan een eerdere, onherroepelijke herzieningsbeschikking van de grondkamer. Niet de hiërarchie is dus beslissend, maar het ‘gezag’ van de voorgaande herzieningsbeschikking, waarbij partijen zich destijds hadden neergelegd. Aldus bestaat er enige gelijkenis met het gezag van gewijsde van vonnissen van de burgerlijke rechter (art. 236 Rv), waar ook de hiërarchie niet bepalend is, maar het onherroepelijke karakter van de beslissing (kracht van gewijsde). De nuancering van de beschikking uit 2013 betekent intussen dat het gezag van de voorgaande herzieningsbeschikking niet zo absoluut is als het gezag van gewijsde van vonnissen van de burgerlijke rechter. Waar de wet het gezag van beslissingen van de grondkamer niet regelt, lijkt mij deze enigszins vrije opvatting van dat gezag goed verdedigbaar. Of wel of niet gezag van een voorgaande herzieningsbeschikking wordt aangenomen, is zonder wettelijke grondslag een kwestie van verstandig beleid van de grondkamer respectievelijk de Centrale Grondkamer. Welnu, wat verstandig beleid is, wordt wel mede maar niet uitsluitend door de waarde van consistentie bepaald. &lt;/p&gt;&lt;h3&gt;11. Evaluatie van de bevindingen&lt;/h3&gt;&lt;p&gt;De wetgever heeft met het instellen en handhaven van de grondkamer als een instantie met een eigen beslisdomein, naast dat van de rechter, het voor de pachtpraktijk niet eenvoudig gemaakt. De leer van de voorvraag (hiervoor paragraaf 5), waaraan de naam van Houwing onverbrekelijk verbonden blijft, heeft de verhouding tussen beslissingen van de grondkamer en die van de rechter, sterk verduidelijkt. Met kleine nuances heb ik in het voorgaande vooral op Houwing kunnen voortbouwen. &lt;/p&gt;&lt;p&gt;Ook de rechtspraak blijkt een duit in het zakje te hebben gedaan. De Centrale Grondkamer heeft niet geschroomd om een op het eerste gezicht duidelijke bepaling als die van art. 1019t Rv, die de grondkamer tot aanhouding lijkt te verplichten, wezenlijk te relativeren (hiervoor paragraaf 6). Ook het concept van voorwaardelijk beslissen (hiervoor paragraaf 7) en de afstemmingsregel (hiervoor paragraaf 8) zijn innovaties van de rechtspraak, namelijk van de pachtkamer van het gerechtshof. &lt;/p&gt;&lt;p&gt;Van deze rechtspraak kan men eventueel zeggen dat zij blijk geeft van een enigszins vrije opvatting van rechtsvinding. In de civiele rechtspraak is die enigszins vrije opvatting intussen sinds geruime tijd de heersende (denk aan Lindenbaum/Cohen uit 1919,[68] Quint/Te Poel uit 1959[69] en Urgenda uit 2019[70]). De gebondenheid van de rechter aan de wet is in het privaatrecht nu eenmaal minder sterk dan in het publiekrecht. Dit houdt verband met de constitutionele grondslagen van ons recht. Alle overheidsbemoeienis met de burger behoeft op grond van mensenrechtenverdragen en de Grondwet steeds een uitdrukkelijke wettelijke grondslag. Is die grondslag er niet, dan geen overheidsbemoeienis. In privaatrechtelijke geschillen[71] gaat het echter niet aan dat de rechter tegen partijen zou zeggen: ‘Het spijt mij wel, maar de wet voorziet hierin niet. Daarom moet u het zelf maar uitzoeken.’ Het is daarom mijns inziens alleszins juist dat ook de pachtrechtspraak steeds poogt het recht zodanig uit te leggen dat het past bij de behoeften van de praktijk. Dat geldt ook wat betreft de juiste afstemming van de competenties van grondkamer en rechter.&lt;/p&gt;&lt;h3&gt;12. Samenvatting en conclusies&lt;/h3&gt;&lt;p&gt;a. De grondkamer kan men eventueel zien als een onafhankelijk en onpartijdig gerecht in de zin van art. 6 EVRM. De grondkamer behoort echter niet tot onze nationale rechterlijke macht waaraan volgens art. 112 Grondwet de berechting van geschillen over burgerlijke rechten en over schuldvorderingen is opgedragen. In dat licht is de keuze van de wetgever voor een positie van de grondkamer als een instantie met een eigen exclusief beslisdomein opvallend, dat contrasteert met de keuze die in het huurrecht is gemaakt wat betreft de figuur van de huurcommissie. (paragraaf 2)&lt;/p&gt;&lt;p&gt;b. De taken van de grondkamer volgen limitatief uit de wet. Die taken zijn deels bestuurlijk van aard en raken in zoverre niet het rechterlijk domein. Diverse tot de competentie van de grondkamer behorende beslissingen zijn echter van wezenlijke betekenis voor de inhoud van de rechten en verplichtingen van partijen bij de pachtovereenkomst. Alle beslissingen in het pachtrecht die niet tot de competentie van de grondkamer behoren, zijn beslissingen van de rechter. Ook voor de rechter zijn beslissingen van de grondkamer binnen de eigen competentie van die kamer een gegeven. (paragraaf 3)&lt;/p&gt;&lt;p&gt;c. Een beslissing van de grondkamer heeft geen executoriale kracht, maar wel gewone rechtskracht. Beslissingen van de grondkamer hebben geen gezag van gewijsde. Dit houdt mede verband met de constitutionele achtergrond van art. 112 Grondwet. Het is onduidelijk of het instellen van beroep tegen een grondkamerbeschikking schorsende werking heeft. Een genuanceerde benadering van die vraag ligt voor de hand. (paragraaf 4)&lt;/p&gt;&lt;p&gt;d. Soms dient de grondkamer een oordeel te geven over een kwestie die tot de competentie van de rechter behoort, eenvoudig omdat zij alleen zo aan haar eigen competentie inhoud kan geven. Die beantwoording is dan te beschouwen als de beantwoording van een ‘voorvraag’. Zulke voorvragen zijn in de praktijk van de grondkamers in allerlei varianten aan te wijzen. (paragraaf 5)&lt;/p&gt;&lt;p&gt;e. Uit de leer van de voorvraag volgt niet dat de grondkamer op een beslissing van de rechter verplicht moet wachten. Of de grondkamer een beslissing aanhoudt tot het moment dat de rechter heeft beslist, is een kwestie van opportuniteit. Aanhouden ligt voor de hand als een spoedige beslissing van de rechter is te verwachten. Daarbij is intussen van belang dat niet ondenkbaar is dat een beslissing in de procedure bij de grondkamer juist de angel uit een geschil kan halen. Met het oog daarop heeft de Centrale Grondkamer de regel van art. 1019t Rv, die de grondkamer lijkt voor te schrijven dat zij haar beslissing moet aanhouden totdat de rechter definitief over schriftelijke vastlegging heeft beslist, wezenlijk gerelativeerd. (paragraaf 6)&lt;/p&gt;&lt;p&gt;f. Door voorwaardelijk te beslissen kan de grondkamer tot uitdrukking laten komen dat haar beslissing niet meer dan betrekkelijke waarde heeft, en dat afhankelijk van hoe in een eventuele zaak bij de rechter zal worden beslist, de rechtsverhouding tussen partijen anders kan zijn. Door twee voorwaardelijke beslissingen te nemen, kan de grondkamer ook voorkomen dat opnieuw de gang naar de grondkamer moet worden gemaakt. In de praktijk van de Centrale Grondkamer komt voorwaardelijk beslissen echter niet of nauwelijks voor; mogelijk is dit in de eerste aanleg anders. (paragraaf 7)&lt;/p&gt;&lt;p&gt;g. De grondkamer, en in beroep de Centrale Grondkamer, dient zich bij de beantwoording van voorvragen zoveel mogelijk te richten naar hetgeen de pachtrechter eventueel reeds tussen partijen heeft overwogen en beslist, onverschillig of de desbetreffende uitspraak reeds kracht van gewijsde heeft verkregen en ook onverschillig of het een beslissing in het dictum betreft of in de overwegingen van de uitspraak. Deze afstemmingsregel komt de consistentie van beslissingen van respectievelijk rechter en grondkamer ten goede, en reduceert zoveel mogelijk verwarring en onzekerheid bij partijen over hun rechtspositie. (paragraaf 8).&lt;/p&gt;&lt;p&gt;h. In de literatuur met betrekking tot pachtrecht is het de algemene opvatting dat indien een beslissing van de grondkamer mede is gebaseerd op de beantwoording van een voorvraag in een bepaalde zin, die beslissing geen rechtskracht (meer) heeft als die vraag vervolgens door de rechter in andere zin wordt beslist. De beslissing van de grondkamer blijkt in de lucht te hangen. (paragraaf 9)&lt;/p&gt;&lt;p&gt;i. In een dergelijk geval van het ‘in de lucht hangen’ van een beslissing van de grondkamer is het alleszins passend om aan te nemen dat de grondkamer nogmaals mag en ook moet beslissen, nu uitgaande van de juiste beantwoording van de voorvraag. Ook los van de onjuiste beantwoording van een voorvraag, kan het zich voordoen dat de rechter vaststelt dat de rechtsverhouding tussen partijen anders is dan waarvan de grondkamer is uitgegaan, namelijk in verband met dynamische uitleg van de pachtverhouding, dus in de zin dat in verband met wat zich tussen partijen nadien heeft voorgedaan de inhoud van de overeenkomst is gewijzigd. (paragraaf 10)&lt;/p&gt;&lt;p&gt;j. De verfijningen op de leer van de voorvraag zoals die in de rechtspraak tot ontwikkeling zijn gekomen, passen bij een enigszins vrije opvatting van rechtsvinding. Ook elders binnen het privaatrecht is die opvatting sinds geruime tijd heersend. Dit heeft een constitutionele verklaring: de gebondenheid van de rechter aan de wet is in het privaatrecht minder sterk dan in het publiekrecht. (paragraaf 11)&lt;/p&gt;</content><legacyfootnotes/><footnotes><footnote>1 Lodewijk Valk is advocaat-generaal bij de Hoge Raad der Nederlanden. In dit artikel zijn (in bewerkte vorm) enkele betrekkelijk korte passages overgenomen uit &lt;span class="italic"&gt;Asser/Valk 7-III &lt;/span&gt;2020/126 en 169. Wat betreft deze passages is deze bijdrage dus geen oorspronkelijk werk.</footnote><footnote>2 Ph.A.N. Houwing, ‘De bevoegdheid van de Grondkamer, in het bijzonder ten aanzien van z.g. ‘voorvragen’’, &lt;span class="italic"&gt;De Pacht&lt;/span&gt; 1949, p. 322 e.v.</footnote><footnote>3 Vergelijk MvT, &lt;span class="italic"&gt;Kamerstukken II &lt;/span&gt;2011/12, 33166, 3, p. 2 en 3.</footnote><footnote>4 Art. 1a Uitvoeringswet grondkamers.</footnote><footnote>5 Vergelijk Houwing/Heisterkamp, &lt;span class="italic"&gt;Pachtwet, &lt;/span&gt;nr. 608 (overeenkomend met &lt;span class="italic"&gt;Module Pacht en landelijk gebied&lt;/span&gt;, art. 72, aant. 1.1: De functies van pachtrechter en grondkamer onder het Pachtbesluit).</footnote><footnote>6 Zie Houwing/Heisterkamp, &lt;span class="italic"&gt;Pachtwet, &lt;/span&gt;nr. 612 (overeenkomend met &lt;span class="italic"&gt;Module Pacht en landelijk gebied&lt;/span&gt;, art. 72, aant. 1.1: Beslissen van voorvragen).</footnote><footnote>7 Vergelijk &lt;span class="italic"&gt;Asser/Valk 7-III&lt;/span&gt; 2020/10.</footnote><footnote>8 Vergelijk &lt;span class="italic"&gt;Asser/Rossel &amp; Heisterkamp 7-II&lt;/span&gt; 2017/238 e.v.</footnote><footnote>9 Zie Nota naar aanleiding van het verslag, &lt;span class="italic"&gt;Kamerstukken II &lt;/span&gt;1999/2000, 26089, 6, p. 47. Volgens die nota zou rechtstreekse gebondenheid van partijen aan de uitspraak van de huurcommissie niet te verenigen zijn met art. 112 Grondwet!</footnote><footnote>10 Praktische betekenis heeft de uitspraak van de huurcommissie in die procedure wel, want zij heeft uiteraard de waarde van een deskundig en onafhankelijk advies aan de rechter.</footnote><footnote>11 Waarmee niet is gezegd dat niet ook op detailniveau vragen kunnen rijzen met betrekking tot de juiste afstemming van het traject bij respectievelijk de huurcommissie en de rechter. Vergelijk HR 23 april 2021, ECLI:NL:HR:2021:657.</footnote><footnote>12 &lt;span class="italic"&gt;Asser/Valk 7-III&lt;/span&gt; 2020/190.</footnote><footnote>13 In de context van deze bijdrage mogelijk een opmerkelijke formulering; zij is echter ingeburgerd.</footnote><footnote>14 Onder meer Centrale Grondkamer 28 juli 2015, GP 11.749, &lt;span class="italic"&gt;TvAR&lt;/span&gt; 2016/5847 (&lt;span class="italic"&gt;Mourits/Waterschap&lt;/span&gt;). Vergelijk &lt;span class="italic"&gt;Asser/Valk 7-III &lt;/span&gt;2020/322.</footnote><footnote>15 Zie art. 5 Uitvoeringsregeling pacht en bijlage 3 onder A en B bij dat besluit.</footnote><footnote>16 Vergelijk &lt;span class="italic"&gt;Asser/Valk 7-III &lt;/span&gt;2020/74.</footnote><footnote>17 Ziet daarentegen de grondkamer over het hoofd dat sprake is van strijd met titel 7.5 BW en laat ze een beding ten onrechte staan, dan neemt dit niet weg dat bij de rechter een beroep op vernietiging kan worden gedaan (art. 7:319 lid 6 BW). Aan het (impliciete of eventueel expliciete) oordeel van de grondkamer dat van strijd met titel 7.5 BW geen sprake is, is de rechter &lt;span class="italic"&gt;niet&lt;/span&gt; gebonden.</footnote><footnote>18 Vergelijk &lt;span class="italic"&gt;Asser/Valk 7-III&lt;/span&gt; 2020/274.</footnote><footnote>19 Of eventueel een dito beschikking (art. 290 lid 3 Rv).</footnote><footnote>20 &lt;span class="italic"&gt;Asser Procesrecht/Van Schaick 2&lt;/span&gt; 2016/115.</footnote><footnote>21 Vergelijk &lt;span class="italic"&gt;Asser Procesrecht/Steneker 5&lt;/span&gt; 2019/538.</footnote><footnote>22 Vergelijk HR 20 maart 2015, ECLI:NL:HR:2015:661, &lt;span class="italic"&gt;NJ&lt;/span&gt; 2015/361 m.nt. J.W. Winter &amp; P. van Schilfgaarde (&lt;span class="italic"&gt;Onteigening SNS&lt;/span&gt;): de burgerlijke rechter is bij de beoordeling van een kwestie die&amp;nbsp;&lt;span class="italic"&gt;niet&lt;/span&gt;&amp;nbsp;de rechtsgeldigheid van het besluit betreft, niet gebonden aan de inhoudelijke overwegingen die ten grondslag liggen aan het oordeel van de bestuursrechter over dat besluit.</footnote><footnote>23 Art. 36 lid 1 Uitvoeringswet grondkamers spreekt eenvoudig van beroep, maar het opschrift van paragraaf 4 van die wet spreekt van hoger beroep. De terminologie is dus onvast.</footnote><footnote>24 Houwing onderscheidde rechtskracht en gezag van gewijsde niet zo scherp als ik hiervoor deed. Wat betreft beslissingen die tot de eigenlijke competentie van de grondkamer behoren, suggereert hij dat beslissingen van de grondkamer wél gezag van gewijsde hebben. Zie &lt;span class="italic"&gt;De Pacht&lt;/span&gt; 1949, p. 327 (slot van de tweede alinea). Ik meen (dus) dat hier beter gesproken kan worden van &lt;span class="italic"&gt;rechtskracht&lt;/span&gt;.</footnote><footnote>25 Vergelijk voor meer voorbeelden &lt;span class="italic"&gt;Asser Procesrecht/Van Schaick 2&lt;/span&gt; 2016/114.</footnote><footnote>26 Nemen we dat niet aan, dan geldt uiteraard dat de pachter die van een machtiging gebruikmaakt terwijl nog vernietiging in beroep kan volgen, daarmee het risico neemt dat zijn handelen achteraf onrechtmatig blijkt (namelijk als de beschikking van de grondkamer door de Centrale Grondkamer wordt vernietigd). Mogelijk weerhoudt dit reeds alle pachters van het vooruitlopen op de uitkomst in hoger beroep en is de door mij opgeworpen vraag of het instellen van het beroep de machtiging schorst, niet meer dan een theoretische kwestie.</footnote><footnote>27 Met de term ‘expeditie’ wordt het aan partijen of belanghebbenden te verzenden afschrift van de beschikking van de grondkamer aangeduid in art. 34 lid 2 en 37 Uitvoeringswet grondkamers.</footnote><footnote>28 Als eerste te beantwoorden.</footnote><footnote>29 Zie &lt;span class="italic"&gt;Asser/Vonken 10-I&lt;/span&gt; 2018/567 e.v. Voor een instructief voorbeeld, vergelijk P.A.M. Jongens-Lokin, &lt;span class="italic"&gt;GS Personen- en familierecht&lt;/span&gt;, art. 10:33 BW, aant. 3.</footnote><footnote>30 Vergelijk &lt;span class="italic"&gt;Asser Procesrecht/Bakels, Hammerstein &amp; Wesseling-van Gent 4 &lt;/span&gt;2018/24 en H.J. Snijders &amp; A. Wendels, &lt;span class="italic"&gt;Civiel appel&lt;/span&gt;, 2009/318, beide met diverse voorbeelden uit de rechtspraak.</footnote><footnote>31 &lt;span class="italic"&gt;Asser Procesrecht/Van Schaick 2&lt;/span&gt; 2016/106-107.</footnote><footnote>32 De rechter, aan wie is gebleken dat een eerdere door hem gegeven eindbeslissing berust op een onjuiste juridische of feitelijke grondslag, is bevoegd om, nadat partijen de gelegenheid hebben gekregen zich dienaangaande uit te laten, over te gaan tot heroverweging van die eindbeslissing, teneinde te voorkomen dat hij op een ondeugdelijke grondslag een einduitspraak zou doen. Zie HR 25 april 2008, ECLI:NL:HR:2008:BC2800, &lt;span class="italic"&gt;NJ&lt;/span&gt; 2008/553 m.nt. H.J. Snijders.</footnote><footnote>33 H.J. Snijders &amp; A. Wendels, &lt;span class="italic"&gt;Civiel appel&lt;/span&gt;, 2009/71.</footnote><footnote>34 Vergelijk H.J. Snijders, &lt;span class="italic"&gt;Nederlands arbitragerecht&lt;/span&gt; 2018/6.11.2.</footnote><footnote>35 HR 23 maart 2018, ECLI:NL:HR:2018:428, &lt;span class="italic"&gt;NJ&lt;/span&gt; 2019/211 m.nt. J. Hijma onder 3.5.4. De Hoge Raad onderscheidt voorvraag en hoofdvraag niet uitdrukkelijk, wat begrijpelijk is omdat in cassatie alleen het gezag van gewijsde van de beslissing van arbiters omtrent het verrekeningsverweer aan de orde was. Vergelijk de conclusie van de AG, ECLI:NL:PHR:2018:21, onder 2.37 e.v., die spreekt van een ‘voorbeslissing’, daarmee uiteraard doelend op de beslissing van een voorvraag.</footnote><footnote>36 &lt;span class="italic"&gt;De Pacht&lt;/span&gt; 1949, p. 324.</footnote><footnote>37 Vergelijk voor een aansprekend geval waarin een ogenschijnlijke pachtovereenkomst volgens zowel grondkamer als Centrale Grondkamer toch geen pachtovereenkomst was: Centrale Grondkamer 9 april 2015, GP 11.747, &lt;span class="italic"&gt;TvAR &lt;/span&gt;2015/5816 m.nt. G.M.F. Snijders. Voor ander voorbeelden van gevallen waarin de voorvraag aan de orde was of sprake was van een pachtovereenkomst, zie: Centrale Grondkamer 17 oktober 2013, GP 11.707, &lt;span class="italic"&gt;TvAR &lt;/span&gt;2014/5752 m.nt. G.M.F. Snijders, Centrale Grondkamer 10 mei 2016, GP 11.756, &lt;span class="italic"&gt;TvAR &lt;/span&gt;2016/5854 m.nt. G.M.F. Snijders en Centrale Grondkamer 20 april 2017, GP 11.775 en 11.776, &lt;span class="italic"&gt;TvAR &lt;/span&gt;2018/5918 m.nt. B. Nijman.</footnote><footnote>38 Voor een geval waarin de voorvraag aan de orde was of sprake was van liberaliseerde pacht dan wel reguliere pacht, vergelijk: Centrale Grondkamer 4 november 2013, GP 11.722, &lt;span class="italic"&gt;TvAR &lt;/span&gt;2014/5753.</footnote><footnote>39 Voor een geval waarin bij eenzelfde overeenkomst grond in pacht was gegeven en opstallen om niet in gebruik waren verstrekt: Centrale Grondkamer 3 juli 2014, GP 11.730, &lt;span class="italic"&gt;TvAR&lt;/span&gt; 2015/5791 m.nt. E.H.M. Harbers. Volgens de Centrale Grondkamer was sprake van hoevepacht en kon daarom geen sprake zijn van geliberaliseerde pacht. Kritisch de noot van Harbers, maar mijns inziens niet op overtuigende gronden.</footnote><footnote>40 Met deze formulering heb ik niet willen ontkennen dat ook reeds kwalificatievragen uitleg van de overeenkomst veronderstellen. Vergelijk HR 20 december 2019, ECLI:NL:HR:2019:2034,&amp;nbsp;&lt;span class="italic"&gt;NJ&lt;/span&gt;&amp;nbsp;2020/43 (&lt;span class="italic"&gt;inscharing&amp;nbsp;of pacht&lt;/span&gt;). Voor gevallen waarin uitleg van de overeenkomst bij wijze van voorvraag aan de orde was, vergelijk: Centrale Grondkamer 12 april 2012, GP 11.682 en Centrale Grondkamer 5 november 2012, GP 11.682.</footnote><footnote>41 Vergelijk Centrale Grondkamer 3 november 2020, GP 11.787.</footnote><footnote>42 Uitdrukkelijk met betrekking tot pachtbeëindigingsovereenkomsten: Centrale Grondkamer 9 april 2015, GP 11.743, &lt;span class="italic"&gt;TvAR&lt;/span&gt; 2015/5815 en Centrale Grondkamer 23 november 2017, GP 11.771.</footnote><footnote>43 Zie voor een geval waarin door de pachter een beroep op dwaling werd gedaan: Centrale Grondkamer 16 februari 2010, GP 11.616. De Centrale Grondkamer achtte het beroep op dwaling begrijpelijk toegelicht en hield rekening met de mogelijkheid dat inderdaad van dwaling sprake was geweest. Dat hielp de pachter echter niet, omdat de Centrale Grondkamer oordeelde (het betreft opnieuw een voorvraag) dat de pachter in verband met art. 3:41 BW niet partieel kon vernietigen, dat wil zeggen uitsluitend het hem onwelgevallige beding.</footnote><footnote>44 Centrale Grondkamer 20 oktober 2014, GP 11.726, &lt;span class="italic"&gt;TvAR &lt;/span&gt;2015/5789 m.nt. D.W. Bruil.</footnote><footnote>45 Centrale Grondkamer 13 september 2012, GP 11.696, &lt;span class="italic"&gt;TvAR&lt;/span&gt; 2012/5709 m.nt. E.H.M. Harbers. In Asser/Valk 7-III 2020/124 heb ik met deze beschikking gecontrasteerd een beschikking van de Centrale Grondkamer van 8 mei 2019, GP 11.793-795. Het lijkt erop dat ik daarmee aan die beschikking geen recht heb gedaan. Zij betrof uitsluitend de ontvankelijkheid. Uit de eindbeschikking van 22 april 2021 blijkt dat de Centrale Grondkamer de voorvraag of was overeengekomen dat de pachter altijd zou mogen pachten voor dezelfde pachtprijs, alsnog inhoudelijk heeft onderzocht, maar heeft geoordeeld dat daarvan ‘vooralsnog niet is gebleken’.</footnote><footnote>46 ‘Pachtprocesrecht’, &lt;span class="italic"&gt;Serie Burgerlijk Proces &amp; Praktijk&lt;/span&gt;, Deventer: Wolters Kluwer 2020, hierna verkort aan te halen.</footnote><footnote>47 Menu, &lt;span class="italic"&gt;Pachtprocesrecht&lt;/span&gt;, 2020/93.</footnote><footnote>48 Houwing/Heisterkamp, &lt;span class="italic"&gt;Pachtwet&lt;/span&gt;, nr. 611 (overeenkomend met &lt;span class="italic"&gt;Module Pacht en landelijk gebied&lt;/span&gt;, art. 72 Pw, aant. 1.1: Geen eigenlijke rechtspraak).</footnote><footnote>49 Houwing/Heisterkamp, &lt;span class="italic"&gt;Pachtwet&lt;/span&gt;, nr. 612 (overeenkomend met &lt;span class="italic"&gt;Module Pacht en landelijk gebied&lt;/span&gt;, art. 72, aant. 1.1: Beslissen van voorvragen). T.a.p. verwijst Houwing/Heisterkamp nog naar een voetnoot in nr. 156 (overeenkomend met &lt;span class="italic"&gt;Module Pacht en landelijk gebied&lt;/span&gt;, art. 5, aant. 1.2: Rechtskarakter van de toetsing). Uit die voetnoot laat zich afleiden dat de auteurs een aanhouding ongeoorloofd achten in het geval bij de grondkamer de toetsing van een pachtwijzigingsovereenkomst of pachtbeëindigingsovereenkomst aan de orde is, in verband met (thans) art. 7:723 lid 1 BW.</footnote><footnote>50 Dit deed zich voor in Centrale Grondkamer 19 december 2012, GP 11.701, &lt;span class="italic"&gt;TvAR &lt;/span&gt;2013 m.nt. D.W. Bruil onder 5721. Ten tijde van de behandeling door de grondkamer was reeds een procedure bij de pachtkamer aanhangig. Naar aanleiding daarvan hield de grondkamer de behandeling aan. De Centrale Grondkamer achtte de handelwijze van de grondkamer ‘niet onjuist’ omdat de Uitvoeringswet grondkamers noch andere wettelijke regelingen zich verzetten tegen de aanhouding van het verzoek.</footnote><footnote>51 Zie het citaat bij voetnoot 48.</footnote><footnote>52 Centrale Grondkamer 8 april 2015, GP 11.745 en 11.746, &lt;span class="italic"&gt;TvAR&lt;/span&gt; 2015/5814 m.nt. G.M.F. Snijders.</footnote><footnote>53 Centrale Grondkamer 16 februari 2010, GP 11.616, &lt;span class="italic"&gt;TvAR&lt;/span&gt; 2010/5605.</footnote><footnote>54 Wel voorwaardelijk werd beslist, althans door verwijzing naar de grondkamer werd op een voorwaardelijke beslissing aangestuurd, in Centrale Grondkamer 8 april 2015, GP 11.745 en 11.746, &lt;span class="italic"&gt;TvAR&lt;/span&gt; 2015/5814 m.nt. G.M.F. Snijders, hiervoor besproken (paragraaf 6).</footnote><footnote>55 HR 19 mei 2000, ECLI:NL:HR:2000:AA5870, &lt;span class="italic"&gt;NJ&lt;/span&gt; 2001/407 (&lt;span class="italic"&gt;Staat/Varkenshouders&lt;/span&gt;) m.nt. H.J. Snijders; HR 7 januari 2011, ECLI:NL:HR:2011:BP0015, &lt;span class="italic"&gt;NJ&lt;/span&gt; 2011/304 (&lt;span class="italic"&gt;Yukos/Promneftstroy&lt;/span&gt;) m.nt. H.B. Krans; HR 24 april 2015, ECLI:NL:HR:2015:1128, &lt;span class="italic"&gt;NJ&lt;/span&gt; 2015/266 (&lt;span class="italic"&gt;KB-Lux&lt;/span&gt;). Vergelijk &lt;span class="italic"&gt;Asser Procesrecht/Boonekamp 6 &lt;/span&gt;2020/24 e.v.</footnote><footnote>56 Centrale Grondkamer 5 april 2011, GP 11.642, &lt;span class="italic"&gt;TvAR &lt;/span&gt;2011/5653 m.nt. G.M.F. Snijders.</footnote><footnote>57 HR 23 maart 2018, ECLI:NL:HR:2018:428, &lt;span class="italic"&gt;NJ&lt;/span&gt; 2019/211 m.nt. J. Hijma onder 3.5.4.</footnote><footnote>58 Dat deed Houwing wel wat betreft de toepassing van de leer van de voorvraag op beslissingen van de Afdeling Rechtspraak van de Raad voor het Rechtsherstel, in een &lt;span class="italic"&gt;NJ&lt;/span&gt;-annotatie. Zie HR 24 juni 1949, &lt;span class="italic"&gt;NJ&lt;/span&gt; 1949/749 m.nt. Ph.A.N.H. Op die plaats schreef Houwing dat uitspraken van de genoemde instantie rechtskracht behouden totdat zij op de voor iedere uitspraak voorgeschreven wijze vernietigd zijn. Dat gold volgens hem ook als zij op een onjuiste beslissing omtrent een voorvraag zouden steunen. In het licht van deze annotatie is het des te opmerkelijker dat Houwing in zijn commentaar op de Pachtwet 1958 met betrekking tot beslissingen van de grondkamer als vanzelfsprekend verdedigt dat (in mijn woorden) een op een onjuiste beantwoording van een voorvraag steunende beslissing van de grondkamer geen rechtskracht heeft (zie het citaat direct hierna).</footnote><footnote>59 &lt;span class="italic"&gt;Asser/Valk 7-III&lt;/span&gt; 2020/22 en 23.</footnote><footnote>60 Menu, &lt;span class="italic"&gt;Pachtprocesrecht&lt;/span&gt;, 2020/93.</footnote><footnote>61 Centrale Grondkamer 16 februari 2010, GP 11.616, &lt;span class="italic"&gt;TvAR&lt;/span&gt; 2010/5605.</footnote><footnote>62 Ten opzichte van &lt;span class="italic"&gt;Asser/Snijders &amp; Valk 7-III&lt;/span&gt; 2016 en &lt;span class="italic"&gt;Asser/Valk 7-III&lt;/span&gt; 2020. De eerlijkheid gebiedt te vermelden dat ik deel uitmaakte van de zetel van de Centrale Grondkamer die de beschikking van 16 februari 2010 heeft gegeven. De genuanceerde benadering van die beschikking stond mij bij mijn bewerking van het Asserdeel over pacht niet meer voor ogen.</footnote><footnote>63 W.L. Valk, ‘Uitleg van pachtovereenkomsten’, &lt;span class="italic"&gt;TvAR&lt;/span&gt; 2016, p. 303 e.v.</footnote><footnote>64 &lt;span class="italic"&gt;TvAR&lt;/span&gt; 2016, p. 311-312.</footnote><footnote>65 Centrale Grondkamer 2 september 2013, GP 11.683 en 11.684, &lt;span class="italic"&gt;TvAR&lt;/span&gt; 2014/5750 m.nt. G.M.F. Snijders en Centrale Grondkamer 16 juli 2019, GP 11.781, &lt;span class="italic"&gt;TvAR&lt;/span&gt; 2019/8004 m.nt. B. Nijman.</footnote><footnote>66 Vergelijk de annotatie van Nijman, &lt;span class="italic"&gt;TvAR&lt;/span&gt; 2019/8004.</footnote><footnote>67 Centrale Grondkamer 2 september 2013, GP 11.683 en 11.684, &lt;span class="italic"&gt;TvAR&lt;/span&gt; 2014/5750 m.nt. G.M.F. Snijders.</footnote><footnote>68 HR 31 januari 1919, ECLI:NL:HR:1919:AG1776, &lt;span class="italic"&gt;NJ &lt;/span&gt;1919/161 m.nt. Molengraaff (&lt;span class="italic"&gt;Lindenbaum/Cohen&lt;/span&gt;).&amp;nbsp;</footnote><footnote>69 HR 30 januari 1959, ECLI:NL:HR:1959:AI1600, &lt;span class="italic"&gt;NJ&lt;/span&gt; 1959/538 m.nt. D.J. Veegens (&lt;span class="italic"&gt;Quint/Te Poel&lt;/span&gt;).</footnote><footnote>70 HR 20 december 2019, ECLI:NL:HR:2019:2006, &lt;span class="italic"&gt;NJ&lt;/span&gt; 2020/41 m.nt. J. Spier (&lt;span class="italic"&gt;Urgenda&lt;/span&gt;).</footnote><footnote>71 Waaronder mede te rekenen het geval dat de burger of een andere private partij bescherming vraagt in enig recht tegenover de overheid en de burgerlijke rechter aanvullende rechtsbescherming biedt (aanvullend ten opzichte van het limitatieve stelsel van het bestuursrecht).</footnote></footnotes><auteurs>mr. W.L. Valk</auteurs><published>2021-05-11 21:33:03</published><modified>2021-05-12 10:08:36</modified><editiondate>2021-05-11</editiondate><htmlpath>https://denhollander.info/artikel/16686</htmlpath></article>
</articles></edition>