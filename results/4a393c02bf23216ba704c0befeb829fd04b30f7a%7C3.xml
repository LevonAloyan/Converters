<edition><articles><article><jaar>1993</jaar><naam>Tijdschrift voor Agrarisch Recht</naam><uitgave>9</uitgave><aflevering>9</aflevering><searchword>TvAR 9/1993</searchword><id>6089</id><udhid>UDH:TvAR/6089</udhid><titel>Samenwerkingsvormen in de agrarische sector. Preadvies van de Vereniging voor Agrarisch Recht</titel><searchwords><searchword>TvAR 9/1993</searchword><searchword>UDH:TvAR/6089</searchword></searchwords><attachments><attachment><name>1993_nr 9_Artikel_Groot.pdf</name><extention>pdf</extention><url>https://denhollander.info/download/5898/ci</url></attachment></attachments><inleiding>1. ONDERWERP VAN DIT PREADVIES&#13;
Samenwerking is op vele manieren mogelijk, in een gezagsverhouding bijvoorbeeld,&#13;
waarbij één de leiding heeft, of als gelijkwaardige partners, waarbij de beslissingen samen&#13;
genomen worden. Hier in dit preadvies komt primair de samenwerking op voet van&#13;
gelijkheid aan de orde en in het bijzonder die welke gebaseerd is op een personenvennootschap,&#13;
d.w.z. een maatschap, vennootschap onder firma of commanditaire vennootschap.&#13;
De eerste twee rechtsvormen vinden regelmatig toepassing in de landbouw, de&#13;
laatste zelden. Het betreft meestal ook samenwerking binnen een gezin. Zo zijn er vele&#13;
ouder/kind-vennootschappen en man/vrouw-vennootschappen.1 Mijn aandacht zal dan&#13;
ook in eerste instantie gericht zijn op deze twee constructies, daarnaast stel ik nog aan de&#13;
orde de vraag waarom de commanditaire vennootschap zelden of nooit bij deze agrarische&#13;
familiebedrijven gebruikt wordt.</inleiding><content>2. TOENAME VAN HET AANTAL MAATSCHAPPEN EN FIRMA'S, OORZAKEN HIERVAN&#13;
Samenwerking in een bedrijf tussen man en vrouw of ouder(s) en kinderen komt in de&#13;
agrarische sector nog op grote schaal voor. Juridisch krijgt deze samenwerking veelal&#13;
geen gestalte.2 De bedrijfsuitoefening geschiedt meestal in de vorm van een eenmanszaak.&#13;
De vrouw en/of de kinderen worden slechts beschouwd als 'inspringers of meewerkers',&#13;
maar niet als gelijkwaardige partners, mede-ondernemers. Toch zijn er ook (stille)&#13;
maatschappen3 en vennootschappen onder firma, waarbij de gezinsleden als gelijkwaardige&#13;
compagnons, als maten c.q. vennoten optreden. De laatstgenoemde rechtsvormen hebben&#13;
de laatste jaren duidelijk als organisatievorm voor het agrarisch gezinsbedrijf meer&#13;
toepassing gevonden. De oorzaak van deze aantrekkingskracht wordt veelal op de eerste plaats gezocht in de veranderingen in de fiscale wetgeving4 en op de tweede plaats in de&#13;
toenemende verzakelijking in de gezinsrelaties.5 Zo is het aantal man/vrouw-firma's sedert&#13;
januari 1990 sterk toegenomen omdat het door de Oort-wetgeving fiscaal voordeliger&#13;
werd voor een samenwerkend echtpaar in plaats van gebruik te maken van de meewerkaftrek&#13;
de vrouw tot mede-ondernemer te maken. De toename van het aantal man/vrouw-firma's&#13;
wordt ook wel gezien als resultaat van emancipatoire ontwikkelingen in onze&#13;
samenleving. Het wordt niet langer als vanzelfsprekend ervaren dat de vrouw haar man&#13;
om niet helpt bij diens beroeps- of bedrijfsuitoefening.6 Naast de man/vrouw-firma's bestaan&#13;
er nog de ouder/kind-maatschappen. Deze bieden de mogelijkheid op fiscaal gunstige&#13;
wijze het bedrijf gefaseerd van ouder op kind over te dragen. Door de bedrijfsmatige&#13;
samenwerking zwart op wit te zetten en zo te formaliseren brengt men nadrukkelijk een&#13;
scheiding aan tussen het privé-leven en het zakelijk leven. De behoefte daartoe wordt&#13;
veelal toegeschreven aan een genoemde verzakelijking in de relatie man-vrouw resp. ouder-&#13;
kind. 7&#13;
Commanditaire vennootschappen en NV's of BV's zijn dun gezaaid binnen de landbouw.&#13;
Zeker uit privaatrechtelijk oogpunt zou de commanditaire vennootschap een gepaste&#13;
rechtsvorm bieden voor bijvoorbeeld de ouder/kind- of man/vrouw-combinatie.&#13;
Toch ziet men weinig of geen samenwerkingsvormen in de landbouw die in de vorm van&#13;
een commanditaire vennootschap zijn gegoten.&#13;
Dit alles zal de reden voor het bestuur van de Vereniging voor Agrarisch Recht geweest&#13;
zijn om de toepassing van personenassociaties binnen de landbouw aan de orde te&#13;
stellen.&#13;
In het hierna volgende zal ik achtereenvolgens aandacht besteden aan de rechtsvorm&#13;
(maatschap/vennootschap onder firma) en de gevolgen die de oprichting van een vennootschap&#13;
met zich meebrengt op het terrein van het huwelij ksgoederenrecht, het erfrecht,&#13;
en het pachtrecht. Daarna zal ik nog enige aandacht wijden aan de commanditaire&#13;
vennootschap.&#13;
Allereerst moet ik hier een elementaire uiteenzetting geven over de maatschap en de&#13;
vennootschap onder firma.&#13;
3. WEZENSKENMERKEN VAN DE MAATSCHAP/VENNOOTSCHAP ONDER FIRMA&#13;
De maatschap is een samenwerkingsovereenkomst waarbij partijen zich verbinden om&#13;
iets in gemeenschap te brengen met het oogmerk om daarmee voordeel te behalen en dit&#13;
met elkaar te delen. Zie art. 7A:1655 BW. Er zijn drie wezenskenmerken dus: contractuele&#13;
verplichting tot samenwerking, inbrengplicht en streven naar respectievelijk verdeling&#13;
van voordeel. 8 3.1. Samenwerking&#13;
Partijen verbinden zich bij het aangaan van het contract om op voet van gelijkheid zonder&#13;
hiërarchieke verhouding samen te werken. Besluiten worden in beginsel met unanieme&#13;
stemmen genomen, tenzij er andersluidende afspraken zijn gemaakt. Deze karaktertrekken&#13;
maken de maatschap en de vennootschap onder firma bijzonder geschikt voor toepassing&#13;
in de landbouw bij samenwerkingsvormen tussen familie- of gezinsleden. Ter&#13;
verwezenlijking van de doelstelling verrichten de maten beheers- en beschikkingshandelingen.&#13;
De eerste categorie (de alledaagse normale werkzaamheden) mag elke maat voor&#13;
rekening van de maatschap op eigen initiatief zelfstandig verrichten, de tweede slechts&#13;
met instemming van alle maten (art. 7A: 1676 BW), tenzij anders bedongen.9 De verplichting&#13;
tot samenwerking impliceert dat vennoten jegens elkaar tot rekening en verantwoording&#13;
verplicht zijn. 10&#13;
Schriftelijk vastleggen van het samenwerkingscontract is strikt genomen geen bestaansvoorwaarde&#13;
voor de maatschap of vennootschap onder firma. Uit bewijstechnisch&#13;
oogpunt is het echter wel verstandig. Men denke voor de firma in het bijzonder aan art.&#13;
22 WvK (de akte is uitsluitend bewijsmiddel voor vennoten). Ook de fiscus erkent het bestaan&#13;
van zo'n samenwerkingsvorm in de regel slechts wanneer deze een schriftelijke basis&#13;
heeft.&#13;
3.2. Inbreng&#13;
Inbrengen betekent het voor het gemeenschappelijk (vennootschappelijk) doel ter beschikking&#13;
stellen van iets, zonder dat partijen daarmee vermogensverschuivingen tussen&#13;
de vennoten teweeg willen brengen11. Vennoten worden voor de waarde van hun inbreng&#13;
gecrediteerd in de boeken van de vennootschap. Men moet inbreng - zelfs van de juridische&#13;
eigendom - niet zien als vervreemding in de eigenlijke zin des woords. Zo wordt er&#13;
dan ook geen overdrachtsbelasting geheven wanneer onroerend goed wordt ingebracht.&#13;
Dit geschiedt pas als het ingebrachte onroerend goed bij de verdeling na ontbinding wordt&#13;
toebedeeld aan een ander dan de inbrenger. 12 De inbreng van een vennoot kan bestaan in&#13;
geld, goederen, genot van goederen en arbeid, aldus art. 7A:1662, lid 1 BW. De wetgever&#13;
wil hiermee aangeven dat we inbrengen, dit dienstbaar maken aan het vennootschappelijk&#13;
doel, in een ruime betekenis moeten nemen. Er zijn bij inbreng van een goed een drietal&#13;
varianten van inbreng: de juridische overdracht, de inbreng van enkel het genot en de inbreng&#13;
van de economische eigendom. Slechts in het eerste en laatste geval komen de&#13;
waardefluctuaties, of anders gezegd het risico, gedurende het bestaan van de vennootschap&#13;
voor haar rekening, met dien verstande dat in het eerste geval dit voortvloeit uit het&#13;
feit dat de vennootschap, de gezamenlijke vennoten, nu (juridisch) eigenaar zijn geworden, en in het laatste geval omdat zulks uitdrukkelijk contractueel (bijv. op grond van gebruik,&#13;
huur of pacht) is bedongen. 13&#13;
Deze diverse vormen van inbreng kunnen gemakkelijk worden toegepast bij samenwerking&#13;
in de landbouw. Vooral de inbreng van de economische eigendom kan daarbij&#13;
van belang zijn, als men niet wil dat door het gebruik van de vennootschapsconstructie er&#13;
wijziging optreedt in de eigendomsverhouding. Wil men daarentegen wel verandering in&#13;
de eigendomsverhouding brengen, bijvoorbeeld omdat de medevennoot uiteindelijk het&#13;
bedrijf gaat overnemen, zoals in de ouder/kind-vennootschap, dan is de inbreng van juridische&#13;
eigendom van belang. Het kind verkrijgt in dat geval door de inbreng een zakelijk&#13;
belang bij het bedrijf, waardoor de uiteindelijke bedrijfsopvolging wordt vergemakkelijkt.&#13;
Het door inbreng van goederen ontstane complex vormt dus een geheel van activa die&#13;
hetzij verbintenisrechtelijk hetzij goederenrechtelijk aan de vennootschap (de gezamenlijke&#13;
vennoten) gebonden is.&#13;
Partijen kunnen ook alleen arbeid inbrengen, zonder dat zij geld of goederen inbrengen.&#13;
Zelfs is toegestaan dat alle maten/vennoten alleen arbeid inbrengen, aldus de Hoge&#13;
Raad.14 Ook is het omgekeerde mogelijk, namelijk dat geen van de maten/vennoten arbeid&#13;
inbrengt.15 Samenwerking wordt in art. 7A:1655 BW dus niet gebruikt in de betekenis&#13;
samen (uitvoerende) arbeid inbrengen, maar samen het beleid bepalen. De uitvoering,&#13;
de daadwerkelijke arbeid, kan men ook overlaten aan andere 'ingehuurde' krachten.&#13;
Privaatrechtelijk gezien hoeven dus niet alle maten/vennoten zowel kapitaal als arbeid&#13;
in te brengen. 16&#13;
3.3. Voordeeloogmerk&#13;
Zowel de inbreng 17 als het voordeeloogmerk is essentieel voor alle vennootschappen. Het&#13;
voordeel kan bestaan uit het direct behalen van winst, maar ook uit kostenreductie.&#13;
Als partijen daaromtrent niets geregeld hebben, wordt het voordeel verdeeld in evenredigheid&#13;
met de grootte van ieders inbreng. Het aandeel van degeen die slechts arbeid&#13;
heeft ingebracht, is daarbij gelijk aan het aandeel van de maat/vennoot die het minst heeft&#13;
ingebracht, art. 7A:1670 BW. In het Ontwerp NBW geldt dat in zo'n geval elk een gelijk&#13;
aandeel krijgt. Zie art. 7.13.1.10. In de praktijk zal de winstverdeling natuurlijk vastgelegd zijn, en gekoppeld zijn aan de inbreng en de taakverdeling. Zo zal bij de ouder/kind&#13;
maatschap de ouder bij de aanvang veelal een hoger percentage toucheren dan het&#13;
kind/opvolger; na verloop van enige jaren, of eventueel jaarlijks zal de winstverdeling&#13;
vervolgens worden aangepast, waarbij het winstaandeel van de ouder zal afnemen ten&#13;
gunste van het kind/opvolger.&#13;
De enige twee beperkingen die de wet privaatrechtelijk stelt, is vervat in de art.&#13;
7A:1671,lid2en 1672, lid 1 BW:&#13;
1. De vennoten kunnen niet bedingen dat zij de regeling van de hoegrootheid van hun&#13;
aandeel in de winst zullen overlaten aan een van hun of aan een derde. Maakt men toch&#13;
zo'n beding dan wordt het voor niet geschreven gehouden. 18&#13;
2. De winstverdeling waarbij een van de vennoten al de voordelen mochten zijn toege&#13;
zegd, is nietig. 19&#13;
3.4. Maatschap/vennootschap onder firma, verschil in externe relaties&#13;
De maatschap zoals geregeld in de art. 7A:1655 BW e.v. is de basisvorm van de vennootschappen.&#13;
De vennootschap onder firma is een bijzondere maatschapsvorm, die zich van&#13;
deze basisvorm (de zgn. burgerlijke maatschap) onderscheidt doordat de partners in deze&#13;
een bedrijf uitoefenen en wel onder gemeenschappelijke naam. Samenwerkingsvormen&#13;
die onder gemeenschappelijke naam een beroep uitoefenen zijn geen firma's, maar maatschappen,&#13;
en wel openbare.20 Bij de firma zijn de vennoten hoofdelijk verbonden voor&#13;
de verbintenissen van de vennootschap, bij de maatschap niet. Zie art. 18 WvK en art.&#13;
7.13.2.2., 7.13.1.6 en 7.13.1.7. Ontwerp NBW. Het is dus uiterst belangrijk om te weten&#13;
of er sprake is van beroeps- of bedrijfsuitoefening onder gemeenschappelijke naam. 21 Het&#13;
onderscheid tussen beroep en bedrijfis echter volstrekt onduidelijk en het feit dat de wetgever&#13;
de termen hanteert, is slechts historisch verklaarbaar. 22 Volgens de Hoge Raad is&#13;
allereerst bepalend voor de beantwoording van de vraag of bepaalde werkzaamheden als&#13;
beroeps- dan wel bedrijfsuitoefening moeten worden gekwalificeerd hoe hierover naar de&#13;
algemeen gangbare maatschappelijke opvattingen gedacht wordt, en of de bezigheden bij&#13;
uitstek al of niet persoonsgebonden zijn en of daarbij al dan niet omvangrijke investeringen gedaan zijn. 23 Naar de algemene verkeersopvattingen worden de bezigheden van de&#13;
vrije beroepsuitoefenaren (accountants, advocaten, artsen en notarissen etc.) gezien als&#13;
beroepsuitoefening. Persoonsgebonden werkzaamheden zonder dat daarbij omvangrijke&#13;
investeringen en waar vaak enorme investeringen ten behoeve van dit samenwerkingsverband&#13;
gedaan zijn, duiden op de uitoefening van een beroep, het omgekeerde op de uitoefening&#13;
van een bedrijf. Ook bij de kolossale samenwerkingsverbanden tussen&#13;
advocaten en notarissen bijvoorbeeld, waarbij de cliënt afkomt op de (goede) gemeenschappelijke&#13;
naam en niet op bepaalde personen in dit samenwerkingsverband en waar&#13;
vaak enorme investeringen ten behoeve van dit samenwerkingsverband gedaan zijn,&#13;
spreekt men traditiegetrouw nog van beroepsuitoefening, terwijl aan de beide door de&#13;
Hoge Raad genoemde criteria niet wordt voldaan. 24&#13;
Werkzaamheden in de agrarische sector vallen onder bedrijfsuitoefening en leveren&#13;
geen beroepsuitoefening op; ook dan niet wanneer het bedrijf meer verlies oplevert dan&#13;
winst of wanneer de agrariër de werkzaamheden uitoefent in het kader van landschaps- of&#13;
natuurbeheer. Het is in deze sector dus van groot belang te weten of hier de bedrijfsuitoefening&#13;
onder gemeenschappelijke naam gevoerd wordt of niet.&#13;
Met het optreden onder gemeenschappelijke naam maken de vennoten duidelijk dat zij&#13;
in het maatschappelijk verkeer als eenheid wensen te worden beschouwd. Een en ander&#13;
heeft zijn uitwerking in de relaties tot derden. 25 Doordat partijen zich manifesteren onder&#13;
een gemeenschappelijke naam hebben we sowieso te maken met een openbare maatschap.&#13;
Treden de maten van zo'n maatschap in rechte op dan kan dat onder de gemeenschappelijke&#13;
naam waaronder deze op een voor derden kenbare wijze aan het&#13;
rechtsverkeer deelneemt in plaats van onder de namen van de afzonderlijke maten. Art. 5,&#13;
lid 1 onder 1° en 2° Rv verzet zich hier niet tegen, aldus de Hoge Raad. 26 Onder de gemeenschappelijke&#13;
naam kan de maatschap dus in feite optreden als eiser of gedaagde,&#13;
hoewel de wetgever dat formeel niet gewild heeft. Oefent de openbare maatschap bovendien&#13;
een bedrijf uit, dan hebben we, zoals vermeld, van doen met een vennootschap onder&#13;
firma. Wanneer is er nu sprake van een gemeenschappelijke naam? Veelal zal de gemeenschappelijke&#13;
naam bestaan uit een familienaam plus een voorzetsel of toevoeging&#13;
zoals Firma X, Gebr. X of Erven X dan wel Y en Co of Y en Zoon. 27 Het kan ook een&#13;
fantasienaam zijn. In de toelichting op het Ontwerp-Meijers lezen we nog dat wel vereist&#13;
is 'dat naar verkeersopvatting van één naam kan worden gesproken.' 'Zo zal de naam Accountantskantoor&#13;
Jansen-Pietersen &amp; Co één naam zijn.' 'Van een gemeenschappelijke&#13;
naam kan echter niet worden gesproken, indien de namen van de vennoten - zoals in de&#13;
advocatuur gebruikelijk is - onder elkander worden vermeld.' Neven- of onderschikking&#13;
geeft dus (mede) de doorslag. Dit is geen scherp en een nogal willekeurig aandoend criterium.&#13;
Toch is er behoefte aan een scherp criterium, zo blijkt uit het bovenstaande. Gesteld&#13;
dat een ouder en een kind een maatschap aangaan teneinde het landbouwbedrijf gezamenlijk uit te oefenen. Het betreft hier - laten we aannemen - een maatschap die&#13;
partijen niet doen inschrijven in het handelsregister, een zogenaamde stille maatschap.&#13;
Crediteuren en debiteuren hebben weet van het bestaan van de samenwerkingsovereenkomst&#13;
doordat zij betaald worden via de gemeenschappelijk rekening respectievelijk&#13;
doordat zij nota's toegestuurd krijgen die op een gemeenschappelijke naam zijn gesteld.&#13;
De vraag is nu of er niet, ondanks het feit dat vennoten een stille maatschap beogen, rechtens&#13;
sprake is van een vennootschap onder firma (bedrijfsuitoefening onder gemeenschappelijke&#13;
naam).29 Ik denk het wel. Een beroep op het niet als zodanig&#13;
ingeschreven zijn in het handelsregister zal de vennoten niet baten, in tegendeel eerder&#13;
schaden. Art. 29 WvK bepaalt immers: Zolang de inschrijving in het handelsregister niet&#13;
is geschied, zal de vennootschap ten aanzien van derden worden aangemerkt als&#13;
algemeen voor alle zaken, als aangegaan voor een onbepaalde tijd, en als geen van de&#13;
vennoten uitsluitende van het recht om voor de firma te handelen en te tekenen.&#13;
Bovendien zijn vennoten in genoemde situatie hoofdelijk in privé aansprakelijk geworden&#13;
voor de schulden van de vennootschap ex art. 18 WvK.&#13;
Andere belangrijke verschilpunten tussen de maatschap en de vennootschap zien we in&#13;
de vertegenwoordiging, de erkenning van een afgescheiden vermogen, de mogelijkheid&#13;
om als procespartij op te treden en de mogelijkheid om failliet verklaard te worden.&#13;
Zo is de maat bij de maatschap in beginsel niet bevoegd om namens zijn medematen&#13;
op te treden, bij de firma zijn de vennoten daarentegen wel bevoegd om namens de vennootschap&#13;
(elkaar) te handelen. 30&#13;
Bij de maatschap is het betwist of hier een afgescheiden vermogen bestaat, bij de firma&#13;
heeft de Hoge Raad zulks uitdrukkelijk erkend. 31 Dit betekent dat bij de vennootschap&#13;
onder firma het door de vennoten bijeengebrachte vennootschapsvermogen een afgescheiden&#13;
gedeelte vormt van hun privé-vermogens waarop enkel de vennootschapscrediteuren&#13;
verhaal hebben. Privé-crediteuren van de individuele vennoten hebben geen&#13;
verhaal op vermogensbestanddelen die deel uitmaken van dit vennootschapsvermogen.&#13;
Vennoten kunnen na ontbinding pas verdeling van het resterende vennootschapsvermogen&#13;
vragen als de schulden van de vennootschap zijn voldaan. Privé-crediteuren komen&#13;
(ter zake van dit vennootschapsvermogen) pas aan bod na de vereffening en verdeling.&#13;
Zij kunnen zich dan namelijk verhalen op de aan hun debiteur toebedeelde activa. 32 Erkent&#13;
men bij de maatschap geen afgescheiden vermogen dan hebben maatschapscrediteuren&#13;
geen bevoorrechte verhaalspositie boven privé-crediteuren ter zake van het&#13;
maatschapsvermogen, anders wel. 33&#13;
De maatschap kan formeel niet als procespartij optreden, de vennootschap onder firma&#13;
wel. 34 De vennootschap onder firma kan failliet verklaard worden, zo bepaalt de wetgever&#13;
(art. 1, 2, 4 lid 2 en 6 Fw), de maatschap als zodanig wordt niet genoemd. Gaat een landbouwbedrijf&#13;
failliet, dat in de vorm van een vennootschap onder firma wordt gedreven,&#13;
dan brengt dit tevens het faillissement van alle vennoten met zich. 35 Omgekeerd impliceert&#13;
het faillissement van een vennoot niet het faillissement van de firma. Het veroorzaakt&#13;
wel de ontbinding van de vennootschap (art. 7A:1683 ten 4° BW). Vennootschapscrediteuren&#13;
zullen na faillietverklaring van de firma hun vordering laten verifiëren&#13;
in het faillissement van de vennootschap en in de faillissementen van elke vennoot, voor&#13;
zover zij niet uit de vennootschapsboedel worden voldaan. Dit volgt uit art. 18 WvK&#13;
(hoofdelijke aansprakelijkheid van de vennoten in privé). In de faillissementen van de individuele&#13;
vennoten zullen zij naast de privé-crediteuren opkomen. Hoe is de gang van zaken&#13;
bij de maatschap? Als men bij de maatschap een afgescheiden vermogen erkent, ligt&#13;
analoge toepassing van bovengenoemde bepalingen uit de FaiUissementswet voor de&#13;
hand. Bij de maatschap zonder afgescheiden vermogen, zal men mijns inziens moeten&#13;
concluderen dat dit type maatschap niet failliet verklaard kan worden. Maatschapscrediteuren&#13;
zullen evenals privé-crediteuren het faillissement van de maten moeten aanvragen.&#13;
Het actief van de maatschap zal na faillietverklaring verdeeld worden onder de maten.&#13;
Het gehele vermogen van elke (aansprakelijke) maat - inclusief de vermogensvermeerdering&#13;
tengevolge van de verdeling van het maatschapsvermogen - is nu verhaalsobject&#13;
voor alle crediteuren, zowel privé-crediteuren als maatschapscrediteuren. Maatschapscrediteuren&#13;
hebben in dat geval dus geen voorrang op privé-crediteuren bij hun verhaal op&#13;
het maatschapsvermogen.&#13;
3.5. Einde van de maatschap/firma&#13;
In art. 7A:1683 e.v. BW noemt de wetgever de gronden waarop de maatschap wordt ontbonden.&#13;
36 De belangrijkste zijn: opzegging door een van de vennoten, ontbinding door de&#13;
rechter op grond van gewichtige redenen en ontbinding op grond van overlijden, faillissement&#13;
of curatele van een van de vennoten.&#13;
Opzegging van een vennootschap aangegaan voor bepaalde tijd of voor een bepaald&#13;
werk, is slechts mogelijk als dat uitdrukkelijk is bedongen (art. 7A:1686, lid 2 BW). Een&#13;
opzegging is vernietigbaar, indien zij is geschied in strijd met de redelijkheid en billijkheid&#13;
(art. 7A:1686, lid 1 BW). Als voorbeeld van zo'n onredelijke opzegging geldt in zijn&#13;
algemeenheid, de opzegging met de bedoeling een bepaald voordeel voor je zelf te behalen,&#13;
dat in geval van voortbestaan van de vennootschap aan deze zou zijn toegevallen. 37&#13;
Soms zal daarbij een uitzondering gemaakt kunnen worden voor de situatie dat de onderlinge&#13;
samenwerking sowieso door onderlinge ruzies onmogelijk is geworden. 38&#13;
De opzegging moet uitdrukkelijk geschieden en aan alle overige vennoten. De rechterlijke&#13;
ontbinding (art. 7A:1684 BW) kan plaatsvinden als redelijkerwijs van één van de&#13;
vennoten niet verlangd kan worden dat de samenwerking gecontinueerd zal worden. Dit&#13;
doet zich bijvoorbeeld voor bij langdurige ziekte van één van de partners. De art. 6:265-&#13;
279 BW zijn hier niet van toepassing. Dit impliceert o.a. dat een tekortkoming (wanprestatie) van een van de vennoten niet nodig is, wil de rechter art. 7A:1684 BW kunnen toepassen.&#13;
De ontbinding heeft geen terugwerkende kracht. 39&#13;
Het voortbestaan van het samenwerkingsverband is gekoppeld aan het feitelijk en juridisch&#13;
lot van de vennoten. Sterft er een of gaat er een failliet dan wel wordt er een onder&#13;
curatele gesteld dan is het in principe afgelopen met de vennootschap.&#13;
Normaliter betekent ontbinding van de vennootschap, dat vervolgens vereffening en&#13;
verdeling volgt. Het kan zich echter ook voordoen dat partijen een voortzettingsbeding&#13;
zijn overeengekomen, met daaraan gekoppeld een of meer veimogensbedingen. De vennootschap&#13;
eindigt bijvoorbeeld niet bij overlijden van een van de partners als bij een&#13;
man/vrouw-firma overeengekomen is dat bij overlijden van een van de vennoten één van&#13;
de kinderen in diens plaats zal treden. In zo'n geval is er sprake van een echte voortzetting.&#13;
40 Ook kan het zich voordoen, dat de onderneming wordt voortgezet in de vorm van een&#13;
eenmanszaak. Men denke aan de ouder/kind-vennootschap, waarbij de ouder als vennoot&#13;
wegvalt. In dat geval is er geen sprake van een ononderbroken voortzetting in juridische zin.&#13;
Het samenwerkingsverband wordt ontbonden, vereffend en verdeeld en een nieuwe&#13;
onderneming gaat van start. De wetgever levert ons helaas geen behoorlijke wettelijke regeling&#13;
in deze. 41 De dogmatiek en rechtspraktijk moeten hier dus uitkomst bieden. Ik kom hier later&#13;
nog op terug.&#13;
4. OUDER/KIND-VENNOOTSCHAP ALS MIDDEL TOT GEFASEERDE BEDRIJFSOVERDRACHT&#13;
De ouder die zijn bedrijf tijdens zijn leven aan zijn kind wil overdoen, kan dat op verschillende&#13;
manieren bereiken door verkoop of schenking bijvoorbeeld, onmiddellijk gevolgd&#13;
door levering respectievelijk schenking. Als de ouder de overdracht geleidelijk wil&#13;
bewerkstelligen kan hij de levering c.q. de schenking doen plaatsvinden op een later tijdstip,&#13;
de ouder kan het bedrijf ook eerst aan het kind verhuren c.q. verpachten en het kind&#13;
een koopoptie verschaffen die deze op een later tijdstip kan effectueren. Kortom er zijn&#13;
diverse mogelijkheden om de bedrijfsoverdracht direct of in etappes te doen geschieden.&#13;
De populairste is op dit moment de geleidelijke overdracht, waarbij gebruik gemaakt&#13;
wordt van de vennootschap als tussenfase en waarbij de inwerkingtreding van het voortzettingsbeding&#13;
en de daaraan gekoppelde veimogensbedingen voor de realisering van de&#13;
eindfase zorgt: de uiteindelijke overname van het bedrijf door het kind.&#13;
Welke voordelen biedt de vennootschapsconstructie alzo voor partijen? De ouder en&#13;
het kind/opvolger bepalen gedurende het bestaan van de vennootschap gezamenlijk de&#13;
bedrijfsvoering als gelijkwaardige partners. De ouder houdt dus directe invloed op het beleid&#13;
tot het einde van de vennootschap en kan geleidelijk afstand nemen, het kind kan in&#13;
die periode op voet van gelijkheid meebeslissen42, zich inwerken met steun van de ouder&#13;
en uiteindelijk - bij gebleken geschiktheid - tot een volledig zelfstandig ondernemer uitgroeien. 43 Het opvolgend kind krijgt ook de kans om via winstreservering eigen vermogen&#13;
te vormen en zo de definitieve overname uiteindelijk te financieren. Door de schriftelijke&#13;
vastlegging van de uiteindelijke overname in het vennootschapscontract verzekert&#13;
het kind zich ook van zijn positie als bedrijfsopvolger44, terwijl de ouder zijn oudedagsvoorziening&#13;
zwart op wit kan stellen. Daarnaast levert deze constructie partijen vele fiscale&#13;
voordelen. 45&#13;
4.1. Inbreng&#13;
De ouder zal het bedrijf inbrengen, bestaande uit roerende en onroerende zaken en andere&#13;
goederen, het kind arbeid en eventueel geld. Wanneer de ouder er nog niet helemaal zeker&#13;
van is dat het kind zijn definitieve opvolger zal worden en wanneer hij als het ware&#13;
nog een proefperiode wil inlassen, behoudt hij zich de eigendomsrechten ten aanzien van&#13;
het bedrijf voor, anders gezegd hij brengt in dat geval slechts verbintenisrechtelijk in&#13;
(economische eigendom of genot sec). Kleijn waarschuwt er voor dat men in dat geval&#13;
moet oppassen dat de constructie niet te veel gaat gelijken op pacht, waardoor de dwingendrechtelijke&#13;
regels van pacht van toepassing worden en de grondkamer op verzoek&#13;
van één van de vennoten bij onenigheid tussen de vennoten wijzigingen kan aanbrengen&#13;
in het (vennootschaps)contract46, zeker als het kind een winstdeel krijgt en niet in het verlies&#13;
deelt of als het zeer onwaarschijnlijk is, dat er verlies zal optreden, waarin het kind&#13;
zal delen. Op het eerste gezicht lijkt het of dit gevaar niet zo gauw op de loer zal liggen.&#13;
De vennootschapsovereenkomst en de pachtovereenkomst47 verschillen immers essentieel&#13;
van karakter, bij de eerste staan partijen naast elkaar als gelijkwaardige partners, bij&#13;
de tweede staan ze tegenover elkaar, waarbij er een in de ogen van de wetgever dermate&#13;
ongelijkheid tussen partijen bestaan, dat één van hen (de pachter) speciale bescherming&#13;
behoeft. 48 Genoemd wezenkenmerk van de vennootschap wordt door de door Kleijn genoemde&#13;
constructie niet zonder meer onderuit gehaald. Bovendien heeft het kind zich&#13;
verbonden tot de inbreng van arbeid en niet tot het verrichten van betalingen aan de ouder;&#13;
de ouder deelt in de bedrijfsinkomsten en ouder en kind ontvangen deze gezamenlijk&#13;
cf. de overeengekomen winst-(en verlies) verdeling. De jurisprudentie levert ons echter&#13;
wel een voorbeeld waarbij de rechter een maatschapsovereenkomst tevens als een pachtovereenkomst&#13;
kwalificeerde. 49 De ene partij had daarbij het genot van de boerderij ingebracht en tevens arbeid en vlijt, de andere het genot van levende en dode have, alsmede&#13;
arbeid en vlijt. De praktijk wees echter uit dat laatstgenoemde partij de exploitatie van de&#13;
hoeve volledig voor zijn rekening nam (d.i. een essentieel kenmerk van pacht) en dat&#13;
eerstgenoemde zich nimmer met de bedrijfsvoering had ingelaten, de zeggenschap over&#13;
de boerderij had hij in feite volledig overgelaten aan zijn partner.50 Om die reden meende&#13;
het Hof dan ook dat hier mede de regels van pacht van toepassing waren en dat de overeenkomst&#13;
derhalve getoetst moest worden door de grondkamer.51&#13;
Gaat men er vanuit dat de vennootschap zonder meer de opstap moet zijn naar de definitieve&#13;
overdracht, dan zal men ook overgaan tot juridische inbreng. Zo worden de roerende&#13;
zaken, zoals machines, voorraden en veestapel in dat geval vrijwel altijd in&#13;
juridisch eigendom ingebracht52 en wel meestal tegen de fiscale boekwaarde.&#13;
De onroerende zaken, zoals de grond met opstallen, kan de ouder - gesteld dat hij eigenaar&#13;
is - juridisch inbrengen. Ouder en kind worden dan samen eigenaar via inschrijving&#13;
van de notariële transportakte (cf. art. 3:89 BW). Deze overdracht zal, als gezegd,&#13;
veelal vrijgesteld zijn van de heffing van overdrachtsrecht. 53 De ouder kan ook via verpachting&#13;
van de onroerende zaken aan de vennootschap - dus via inbreng van genot - inbrengen.&#13;
Dit levert voor de opvolger het voordeel dat hij bij de definitieve overname het&#13;
gepachte kan kopen tegen de voor hem voordelige waarde in verpachte staat. 54&#13;
De ouder die zelf pachter is, kan ook dit pachtrecht inbrengen en het kind met schriftelijke&#13;
toestemming van de verpachter tot mede-pachter maken55. De inbreng levert een&#13;
creditering in de boeken van de vennootschap op conform de waarde van de inbreng.&#13;
4.2. Winst- (en verlies)verdeling 56&#13;
Omtrent de winst- en verlies verdeling hebben partijen een grote mate van vrijheid mits zij&#13;
zich houden aan de hierbovengenoemde beperkingen van de art. 7A:1671 en 1672 BW en&#13;
mits de verdeelsleutel - zo eist de fiscus - maar gebaseerd is op zakelijke gronden. In het&#13;
contract wordt veelal een procentuele verdeelsleutel opgenomen die afhankelijk is van de&#13;
arbeidsinbreng van de partners. 57 Ontbreekt een regeling voor de verliesverdeling, dan&#13;
wordt deze geacht gelijk te zijn aan de overeengekomen winstverdeling. Is elke winst- en&#13;
verliesverdeling afwezig dan wordt ieders aandeel berekend aan de hand van de respectievelijke&#13;
inbreng cf. art. 7A:1670 lid 1 BW. Het aandeel van degeen die alleen arbeid inbrengt,&#13;
wordt gelijk gesteld met dat van degeen die het minste geld of goederen heeft&#13;
ingebracht, zo zagen we hierboven (art. 7A:1670, lid 2 BW). De verdeelsleutel zal in de loop der tijden worden aangepast, want met het verstrijken&#13;
van de jaren zal de arbeidsinzet van de ouder immers veelal afnemen. Men kan daarom in&#13;
het contract vastleggen dat daarvoor jaarlijks bij de ouder een vast percentage van zijn&#13;
aandeel wordt afgetrokken en bij het kind wordt opgeteld of dat in onderling overleg en&#13;
in samenspraak met de administrateur de verdeelsleutel jaarlijks wordt aangepast.&#13;
Naast de verdeelsleutel zal in veel gevallen ook in het samenwerkingscontract worden&#13;
vastgelegd dat elke vennoot een bepaald gedeelte van zijn winstaandeel in de onderneming&#13;
dient te houden en over de rest vrijelijk kan beschikken.&#13;
4.3. Bestuur en vertegenwoordiging&#13;
Samenwerking impliceert hier een gelijkheid en gelijkwaardigheid tussen partijen die&#13;
mede tot uitdrukking komt in de bestuursregeling. Toch zal de ouder zich vaak in het begin&#13;
willen verzekeren van een zeker overwicht. Zo zal hij dan - eventueel voor een bepaalde&#13;
periode - het uitsluitend beheersrecht (art. 7A:1673 BW) bedingen of vastleggen&#13;
dat zijn stem doorslaggevend is bij onderlinge onenigheid. Ook kunnen zij een geschillenregeling&#13;
in het contract opnemen waarbij een derde of derden een beslissende stem&#13;
krijgen toebedeeld bijvoorbeeld via een bindend advies of arbitrage.&#13;
De vennoten komen ook veelal een bepaalde taakverdeling overeen, bijvoorbeeld de&#13;
ouder doet de financiële administratie, de boekhouding en de zoon de teelttechnische zaken.&#13;
In het contract van de (openbare) maatschap/vennootschap onder firma zullen vennoten&#13;
meestal laten opnemen dat beiden bevoegd zijn om vertegenwoordigingshandelingen&#13;
namens het samenwerkingsverband te verrichten met de beperking dat voor bepaalde&#13;
rechtshandelingen (kwalitatieve beperking) of dat voor transacties boven een bepaald bedrag&#13;
(kwantitatieve beperking) de partners slechts gezamenlijk kunnen optreden. Dergelijke&#13;
beperkingen, mits behoorlijk gepubliceerd, kunnen tegen derden worden ingeroepen,&#13;
dit in tegenstelling tot soortgelijke bedingen ten aanzien van bestuurders bij NV's en&#13;
BV's. Uit onderzoek blijkt dat het in de praktijk primair de ouder is die naar buiten optreedt&#13;
en niet het kind. 58&#13;
4.4. Invloed van huwelijksgoederenrecht op samenwerkingsverband&#13;
Ouder en/of kind zijn wellicht gehuwd. Dat brengt met zich dat de regels van het huwelijksgoederenrecht&#13;
ook hun invloed doen gelden. Zo eist art. 1:88, lid 1 sub a BW, dat de&#13;
echtgenoot/ondernemer toestemming heeft van de andere echtgenoot als hij de door het&#13;
echtpaar bewoonde (of door de andere echtgenoot bewoonde) boerderij wil inbrengen.&#13;
Voorts bepaalt art. 1:88, lid 1 sub c BW, dat echtgenoten van elkaar toestemming nodig&#13;
hebben, wanneer zij overeenkomsten aangaan, die ertoe strekken dat zij, anders dan in de&#13;
normale uitoefening van hun beroep of bedrijf, zich als borg of hoofdelijk medeschuldenaar&#13;
verbinden, zich voor een derde sterk maken, of zich tot zekerheidstelling voor een&#13;
schuld van een derde verbinden. Art. 1:88 BW staat in de 6e Titel van Boek 1, is van&#13;
dwingend recht en is van toepassing op alle echtgenoten ongeacht hun huwelijksgoederenregiem. Stel nu dat de ouder en het kind een vennootschap onder firma aangaan, waarbij&#13;
vennoten krachtens art. 18 WvK hoofdelijk aansprakelijk zijn voor de schulden van de&#13;
vennootschap. De vraag is dan of beiden van hun respectieve echtgenoten toestemming&#13;
nodig hebben voor het aangaan van de firma? Het antwoord is: neen. Deze bepaling heeft&#13;
geen betrekking op een hoofdelijkheid die voortvloeit uit de wet. De achterliggende gedachte&#13;
van de bepaling is echtgenoten te beschermen tegen onvoorziene risico's, zoals&#13;
een incidentele, vrijwillig aangegane hoofdelijke aansprakelijkheid. 59&#13;
Ook andere kwesties vragen om beantwoording. Vragen als: 7. Staat het huwelijksgoederenregiem&#13;
inbrenger toe bepaalde goederen in het samenwerkingsverband te brengen of&#13;
2. Kunnen echtgenoten van ouder en/of kind zeggenschap in de vennootschap claimen&#13;
omdat er goederen zijn ingebracht die in de huwelijksgemeenschap vallen of 5. Is het verstandig&#13;
met uitsluiting van elke gemeenschap te huwen dan wel in algehele gemeenschap&#13;
wanneer men een vennootschap zoals deze wil aangaan, etc?&#13;
Om met beantwoording van de eerste vraag te beginnen, inbrengen is een zogenaamde&#13;
bestuursdaad.60 Art. 1:90 BW vermeldt hierover, dat een echtgenoot bevoegd is tot het&#13;
bestuur over zijn eigen goederen en, volgens de regels van art. 1:97 BW (algehele gemeenschap),&#13;
tot het bestuur over de door hem/haar ingebrachte gemeenschapsgoederen.&#13;
Heeft de ouder bijvoorbeeld het landbouwbedrijf in privé-bezit, omdat hij met uitsluiting&#13;
van elke gemeenschap is getrouwd, dan kan hij dus zonder bezwaar zijn bedrijf inbrengen,&#13;
art. 1:88, lid 1 sub a BW hier even buiten beschouwing gelaten. Het merendeel van&#13;
de mensen huwt echter in Nederland nog steeds zonder huwelijkse voorwaarden dus in de&#13;
wettelijke of algehele gemeenschap.61 Meer voorkomend zal dus zijn de situatie dat de&#13;
ouder gemeenschapsgoederen wil inbrengen. Art. 1:97 BW is dan van toepassing. Een&#13;
goed staat op grond van deze regel in beginsel onder bestuur van degeen van wiens zijde&#13;
het in de gemeenschap is gevallen. Zo zal de ouder die de grond met opstallen eertijds ten&#13;
huwelijk heeft aangebracht, dus bestuursbevoegd zijn en kunnen inbrengen. Heeft de ouder&#13;
het bedrijf ten tijde van het huwelijk opgezet met gelden die hij ten huwelijk heeft&#13;
aangebracht, dan geldt de regel van zaaksvervanging: een goed staat onder het bestuur&#13;
van de echtgenoot die het vervangen goed bestuurde. Voor het registergoed geldt voorts&#13;
(in afwijking van de voorafgaande regel), dat het goed onder bestuur staat van degeen op&#13;
wiens naam het is gesteld. Dus ook al had de ouder, op wiens naam het onroerend goed is&#13;
gesteld, de aankoop van de onroerende goederen met gelden van de ander gefinancierd,&#13;
toch is hij bestuursbevoegd. Art. 1:97, lid 2 BW bepaalt nog, dat als een goed van de gemeenschap&#13;
met toestemming van de bestuursbevoegde echtgenoot dienstbaar gemaakt is&#13;
aan een beroep of bedrijf van de andere echtgenoot, de laatste bevoegd is voor zover het&#13;
handelingen betreft die als normale uitoefening van dat beroep of bedrijf zijn te beschouwen&#13;
en voor het overige bij de echtgenoten samen. Hieruit volgt impliciet dat de echtgenoot/&#13;
ondernemer met toestemming van de ander ook goederen waarover de ander&#13;
bestuursbevoegd is, kan inbrengen. Gesteld nu dat de ouder/ondernemer de grond met opstallen&#13;
welke op naam staan van de andere echtgenoot heeft mogen inbrengen, hoe verdraagt&#13;
zich dan art. 1:97, lid 2 BW met de bestuursbevoegdheid van de vennoten? Anders geformuleerd, stel dat de vennootschap wil verkopen, kan dat dan alleen met instemming&#13;
van die andere echtgenoot? Als de onroerende goederen juridisch zijn ingebracht, is daarmee&#13;
de bestuursregeling ex art. 1:97 BW afgelopen en geldt slechts de bestuursregeling&#13;
zoals vervat in het vennootschapscontract. De vraag kan in dat geval dus met 'neen' beantwoord&#13;
worden. Alleen een mogelijk beroep op art. 1:88, lid 1 sub a BW kan de echtgenoot&#13;
van zo'n vennoot eventueel nog soelaas bieden, bijvoorbeeld omdat het hier om een&#13;
boerderij gaat die als echtelijke woning in gebruik is. In dat geval zal voor de vervreemding,&#13;
bezwaring en dergelijke de toestemming van de echtgenoot noodzakelijk zijn. Zodra&#13;
deze de boerderij metterwoon verlaten heeft, geldt deze bescherming niet meer.&#13;
Indien slechts verbintenisrechtelijk is ingebracht, hebben de vennoten in beginsel geen&#13;
recht tot vervreemding en zal, zo men toch wil besluiten tot vervreemding, de instemming&#13;
van de andere echtgenoot ex art. 1:97, lid 2 BW mijns inziens nodig zijn.62&#13;
Art. 1:97 BW vermeldt niet hoe de bestuursregeling luidt als niet duidelijk is van&#13;
wiens zijde de goederen in de gemeenschap zijn gevallen. Sommige schrijvers zijn van&#13;
mening dat dan elke echtgenoot volledig bestuursbevoegd is ter zake van dat goed terwijl&#13;
andere auteurs menen dat echtelieden slechts samen bevoegd zijn om bestuurshandelingen&#13;
te verrichten ter zake van dat goed.63 Een derde aan wie niet kenbaar is wie van de&#13;
echtgenoten bevoegd is tot bestuur over een roerende zaak die geen registergoed is, of&#13;
een recht aan toonder, mag de echtgenoot die de zaak of het papier aan toonder onder&#13;
zich heeft, bevoegd achten (art. 1:92, lid 1 BW). 64&#13;
De bestuursregeling ex art. 1:97 BW geldt overigens tijdens het bestaan van de huwelijksgemeenschap.&#13;
Na ontbinding (zie art. 1:99 BW) zal men moeten terugvallen op de regeling in&#13;
Boek 3, Titel 7 (Gemeenschap). Zie art. 3:189 BW e.v. In die situatie heeft de inbrenger voor&#13;
beschikkingsdaden ter zake van afzonderlijke vermogensbestanddelen de toestemming nodig&#13;
van de andere deelgenoot. Zie art. 3:190 BW. Zo'n geval doet zich voor als tussen man en&#13;
vrouw echtscheiding is uitgesproken; de huwelijksgemeenschap is dan ontbonden en rijp voor&#13;
verdeling, de gemeenschap duurt echter voort zolang de verdeling niet heeft plaats gevonden.&#13;
Gesteld dat de man vervolgens de boerderij wil inbrengen in een vennootschap met één van&#13;
zijn kinderen, hij heeft dan de medewerking van zijn vrouw nodig, dat geldt zelfs wanneer de&#13;
boerderij van zijn zijde in de huwelijksgemeenschap is gevallen. Komen we bij de beantwoording&#13;
van de tweede vraag. Echtgenoten ontlenen geen medezeggenschap aan het feit dat&#13;
het aandeel van hun partner in de vennootschap in de huwelijksgemeenschap valt. Het zijn&#13;
van vennoot is immers een hoogst persoonlijke positie. De Hoge Raad heeft eertijds daarom&#13;
uitgemaakt dat het aandeel van de vennoot in het vennootschapsvermogen als zodanig niet in&#13;
de gemeenschap valt, doch wel de contante waarde ervan. De andere echtgenoot wordt dan&#13;
ook niet betrokken bij de verdeling van het vennootschapsvermogen.65&#13;
Rest ons beantwoording van de derde vraag (of het zinvol is al dan niet huwelijksvoorwaarden&#13;
te maken, wanneer men een vennootschap als deze wil aangaan). Zijn vennoten&#13;
met uitsluiting van elke gemeenschap gehuwd, dan worden hun echtgenoten er in principe niet beter van als het met de vennootschap en dus met de vennoten voor de wind gaat.&#13;
Dit kan uiterst onbillijk zijn als het hier meewerkende partners betreft die geen enkele&#13;
vergoeding voor hun inspanning ontvangen.66 Men denke bijvoorbeeld aan de situatie dat&#13;
de echtelieden uit elkaar gaan bij echtscheiding. Aan de andere kant kan, wanneer echtelieden&#13;
in algehele gemeenschap zijn gehuwd, de verdeling op 50-50 basis van de huwelijksgemeenschap,&#13;
waarin immers ook de waarde van het vennootschapsaandeel valt,&#13;
grote financiële problemen met zich meebrengen voor de echtgenoot/vennoot en mogelijkerwijs&#13;
het voortbestaan van de vennootschap in gevaar brengen.67 Echtscheiding of&#13;
scheiding van tafel en bed is geen in de wet genoemde ontbindingsgrond, vennoten zullen&#13;
dit overigens vaak wel als ontbindingsgrond in het contract opnemen.&#13;
4.4. Vennootschap en erfrecht&#13;
Bij overlijden van de ouder treedt uiterlijk de laatste fase van de bedrij f soverdracht in. De&#13;
vennootschap wordt beëindigd en het bedrijf wordt via het voortzettingsbeding voortgezet&#13;
door het kind bijvoorbeeld in de vorm van een eenmanszaak, of in de vorm van een&#13;
commanditaire vennootschap als de andere ouder toetreedt als commanditaire vennoot. 68&#13;
De vermogensbedingen zorgen dan voor de definitieve overdracht van de bedrijfsactiva&#13;
op de opvolger.69 Wil men de opvolger nog een keuze laten, dan zal men er goed aan&#13;
doen de bedingen in de vorm van opties te verlenen die dus niet automatisch in werking&#13;
treden. Van een echte voortzetting in juridische zin is geen sprake, wanneer de vennootschap&#13;
wordt 'omgezet' in een eenmanszaak of commanditaire vennootschap. Het betekent&#13;
beëindiging van de vennootschap en totstandkoming van een nieuwe onderneming.&#13;
Wel zal er naar alle waarschijnlijkheid sprake zijn van een echte voortzetting van de vennootschap&#13;
als de langstlevende ouder toetreedt en mede beherend vennoot wordt.70&#13;
Een vraag is hier nog in hoeverre andere kinderen van de overleden vennoot de overdracht&#13;
aan het kind dat mede-vennoot is, c.q. de voortzetting van de vennootschap al dan&#13;
niet in een andere rechtsvorm, kunnen dwarsbomen.71&#13;
De andere kinderen zullen in beginsel het voortzettingsbeding en de daaraan gekoppelde&#13;
vermogensbedingen moeten nakomen c.q. respecteren. Erfgenamen zijn immers als rechtsopvolgers&#13;
van de overleden ouder gebonden aan het voortzettingsbeding en de vermogensbedingen.&#13;
Via een beroep op een legitieme in natura alsnog mede-ondernemer/-vennoot worden, zit&#13;
er niet in. Er kan echter in de hele constructie duidelijk een bevoordeling zijn gelegen. Kunnen&#13;
ze dan nog iets ondernemen met een aktie uit art. 4:960 e.v. BW? Gesteld dat de langstlevende&#13;
echtgenoot beherend of commanditair vennoot wordt, zonder dat daar enige geldelijke&#13;
verplichting tegenover staat. Inkorting met een legitieme actie door bijvoorbeeld de overige kinderen zal dan waarschijnlijk toch geen resultaat opleveren. Het gaat in dat geval immers&#13;
meestal om het zekerstellen van een verzorgingsrecht van die echtgenoot.72&#13;
Komen we bij de andere situatie, het kind/vennoot zet het bedrijf voort als eenmanszaak&#13;
tegen de eertijds vastgestelde overnameprijs dan wel tegen een bij einde van de vennootschap&#13;
vast te stellen prijs. Indien hierin, gezien de hoogte van de prijs, een&#13;
bevoordeling gezien kan worden, dan kunnen legitimarissen hiertegen ageren. Bij een&#13;
dergelijke overdracht in de familiesfeer is algemeen geaccepteerd dat hier niet als waarderingsmaatstaf&#13;
geldt de waarde die het bedrijf in het economisch verkeer heeft, maar de&#13;
(lagere) zogenaamde rentabiliteitswaarde of agrarische waarde.73 Wanneer van laatstgenoemde&#13;
waarde is uitgegaan, is er dus geen sprake van een bevoordeling die via de legitieme&#13;
is in te korten. Mocht er echter zelfs desondanks sprake zijn van een bevoordeling,&#13;
dan kan wellicht gesteld worden dat in de lagere waarde, waarvoor het kind het bedrijf&#13;
overneemt, een vergoeding verdisconteerd is voor de jaren dat het zonder beloning in het&#13;
bedrijf heeft meegewerkt, m.a.w. een voldoening aan een natuurlijke verbintenis. 74 Zie&#13;
voor het ontwerp-erfrecht, art. 4.2A.2.6. 75&#13;
4.5. Vennootschap en Pachtwet&#13;
Wanneer de ouder/kind-vennootschap aangegaan wordt in een situatie dat de ouder pachter&#13;
is van de grond dan stuit men op een bijzonder probleem. Het pachtrecht wordt intuitu&#13;
personae aangegaan. Dit brengt met zich, dat de pachter dientengevolge verplicht is het&#13;
gepachte bedrijf persoonlijk uit te oefenen. Het pachtrecht is dus niet voor overdracht vatbaar.&#13;
Zie de art. 25 en 32 Pachtwet.76 Door inbreng van het pachtrecht in de vennootschap&#13;
krijgt de mede-vennoot daar dus ook medezeggenschap over. Die medezeggenschap is in&#13;
strijd met het persoonlijk karakter van het pachtrecht. Het impliceert derhalve wanprestatie&#13;
welke reden kan vormen voor ontbinding van de pachtovereenkomst.77 Vandaar dat&#13;
men veelal in het contract bepaalt dat de pacht inbrengende vennoot zich de volledige&#13;
zeggenschap over het gepachte voorbehoudt. Het kind wordt door de inbreng van het&#13;
pachtrecht door de ouder overigens geen medepachter. Dit kan slechts via de procedure&#13;
van art. 49a Pachtwet.78,79 5. MAN/VROUW-VENNOOTSCHAP 80&#13;
Echtgenoten kunnen op verschillende manieren beroeps- of bedrijfsmatig samenwerken.&#13;
Zo kan het zich voordoen dat een huwelijkspartner af en toe hand- en spandiensten verricht&#13;
ten behoeve van het bedrijf dat door zijn wederhelft wordt uitgeoefend. Aan deze&#13;
hulp zal wellicht geen uitdrukkelijk overeengekomen geldelijke beloning verbonden zijn.&#13;
De samenwerking in deze zal dan haar wortels louter en alleen vinden in de tussen hen&#13;
bestaande echtelijke relatie. Immers echtelieden zijn elkander getrouwheid, hulp en bijstand&#13;
verschuldigd, ex art. 1:81, lid 1 BW. Maar als zij gaan scheiden, terwijl zij gehuwd&#13;
zijn met uitsluiting van iedere gemeenschap en zonder verrekeningsbeding, staat de echtgenoot-&#13;
niet-ondernemer met lege handen. Dit kan uiterst onbillijk zijn.81 De&#13;
echtgenoot die in zo'n geval staande probeert te houden dat hij in feite in&#13;
vennootschapsverband met zijn ondernemende partner optrad, om langs die weg nog&#13;
enige geldelijke compensatie te krijgen, zal in de meeste gevallen bot vangen.82 Wanneer&#13;
de echtelieden hun zakelijke samenwerking wat meer geformaliseerd hebben en zo een&#13;
zekere scheiding hebben aangebracht tussen hun echtelijke verhouding en hun zakelijke&#13;
relatie, kan het zich voordoen dat zij een overeenkomst tot het verrichten van enkele&#13;
diensten aangaan in de vorm van een meewerkcontract of beloningsovereenkomst. Een&#13;
arbeidsovereenkomst tussen echtgenoten is verboden, nietig, omdat, zo is de motivering&#13;
van de wetgever (in 1907), er geen gezagsverhouding tussen hen behoort te bestaan (art.&#13;
7a:1637i BW). Het is de vraag of men de echtelijke relatie niet moet scheiden van de&#13;
zakelijke en moet stellen dat de gezagsverhouding niet bij de eerste hoort, maar bij de&#13;
tweede wel acceptabel is. Het ziet er overigens naar uit dat art. 7A:1637i BW in de&#13;
toekomst gaat verdwijnen83. Wanneer echtelieden hun zakelijke relatie ook op basis van&#13;
gelijkwaardigheid willen vastleggen, rest (o.a.) de vennootschap. De belangrijkste&#13;
voordelen die in deze constructie schuilen, zijn van fiscale aard.84 Er zijn echter ook&#13;
andere te noemen, zoals medezeggenschap en een zakelijk gezien acceptabele beloning in&#13;
de vorm van een winstdeel. Kortom, door het mede-ondernemerschap verwerft men een&#13;
economisch zelfstandige positie. Wil er sprake zijn van een vennootschap tussen&#13;
echtelieden, dan zullen zij aan de hierboven genoemde essentialia van art. 7A:1655 BW&#13;
moeten voldoen (samenwerking, inbreng en winstoogmerk), maar dan zijn zij er nog niet,&#13;
want ook de fiscus stelt zijn eisen.85&#13;
5.7. Inbreng&#13;
Voor het ontstaan van de vennootschap is essentieel dat beide partijen inbrengen, zo weten&#13;
we. Hier ligt het voor de hand dat de één de onderneming inbrengt en zijn arbeid en de ander enkel arbeid of arbeid en geld. Het laatste verdient wellicht uit fiscale overwegingen&#13;
de voorkeur, omdat men dan een voor partijen zo gunstig mogelijke winstverdeling&#13;
kan overeenkomen, die voor de fiscus nog als een reële winstverdeling geaccepteerd&#13;
wordt. Het soort arbeid doet civielrechtelijk niet ter zake of men nu voor de koffie en thee&#13;
zorgt op het bedrijf of de administratie van de onderneming verzorgt. De fiscus denkt&#13;
daar anders over en kwalificeert de eerste als geen echte ondememingsarbeid maar als&#13;
werkzaamheden waartoe men krachtens art. 1:81 BW (hulp en bijstand aan huwelijkspartner)&#13;
verplicht is, terwijl de laatste als echte ondememingsarbeid gezien wordt.86&#13;
Naast deze kwalitatieve eisen stelt de fiscus ook - in tegenstelling tot het privaatrecht -&#13;
kwantitatieve eisen.&#13;
Het zou civielrechtelijk ook geen probleem zijn als één van de toetredende echtgenoten&#13;
enkel geld zou inbrengen. Fiscaalrechtelijk schijnt dit bij de man/vrouw-vennootschappen,&#13;
waarbij de echtgenoten in algehele gemeenschap van goederen zijn gehuwd,&#13;
niet te kunnen, althans als ik de staatssecretaris van Financiën goed begrijp.87&#13;
Inbrengen is een bestuursdaad in de zin van art. 1:90, lid 2 BW. Bevoegd tot inbreng is&#13;
dus - in geval echtgenoten zijn gehuwd in de wettelijke gemeenschap van goederen - primair&#13;
de echtgenoot van wiens zijde het goed in de gemeenschap is gevallen (art. 1:97, lid&#13;
1 BW). Het kan zich echter ook voordoen dat de echtgenoot/vennoot - met instemming&#13;
van zijn wederhelft - goederen inbrengt, die onder het bestuur van de ander staan. Men&#13;
vergelijke art. 1:97, lid 2 BW. De staatssecretaris stelt: 'Indien degene die de onderneming&#13;
drijft het bestuur over de in te brengen goederen uitoefent, kan de andere echtgenoot&#13;
zonder in strijd te komen met dwingende wetsbepalingen van huwelijksvermogensrecht&#13;
slechts arbeid inbrengen.' Deze stelling is civielrechtelijk niet houdbaar. Men denke&#13;
namelijk aan de situatie dat de man de onderneming is gestart met vermogensbestanddelen&#13;
die oorspronkelijk onder bestuur van de vrouw stonden, maar die met haar toestemming&#13;
dienstbaar gemaakt zijn aan het bedrijf van de man. Man en vrouw kunnen dan&#13;
overeenkomen dat deze regeling" komt te vervallen en dat die goederen door haar in de&#13;
vennootschap zullen worden ingebracht. Men vergelijke art. 1:97, lid 2 BW.&#13;
Een andere vraag is nog of de één voor de ander kan inbrengen. Ook hier is civielrechtelijk&#13;
geen bezwaar tegen getuige art. 6:30, lid 1 BW. 88&#13;
Tegenover inbreng van vermogen staat een creditering in de boeken van de vennootschap,&#13;
met meestal daaraan gekoppeld een rentevergoeding. Dit betekent dat als de man&#13;
de in huwelijksvermogensrechtelijke zin onder zijn bestuur staande ondernemingsvermogen&#13;
inbrengt, hij voor de waarde van de hele onderneming gecrediteerd wordt. Brengt hij&#13;
de juridische eigendom in, dan gaan deze vermogensbestanddelen krachtens de vennootschapsovereenkomst&#13;
aan beide partners in zaken (als vennoten) gezamenlijk toebehoren.&#13;
89 Willen man en vrouw elk 50% van het ondernemingsvermogen inbrengen, dan&#13;
kunnen ze overeenkomen dat de man namens zijn vrouw inbrengt. Beiden worden dan&#13;
voor 50% in de boeken van de vennootschap gecrediteerd. Dat ligt zeker voor de hand&#13;
wanneer de hierboven genoemde situatie geldt dat de man eertijds van start is gegaan met goederen die onder bestuur van de vrouw stonden en welke aan zijn bedrijf dienstbaar gemaakt&#13;
zijn, cf. art. 1:97, lid 2 BW. Maar ook als die situatie zich niet voordoet, is zulks&#13;
om fiscale redenen (de doorschuiffaciliteit) goed denkbaar. De staatssecretaris schijnt&#13;
overigens te menen dat de toetredende echtgenoot/niet-ondernemer krachtens huwelijksvermogensrecht&#13;
voor nooit meer dan 50% gecrediteerd kan worden, de echtgenoot/ondernemer&#13;
wel. Ook deze gedachte is niet houdbaar. Het zou tot een uiterst onbillijk resultaat&#13;
kunnen leiden als het om een bedrijf gaat, dat de man, wederom, begonnen is met goederen&#13;
die voornamelijk van de kant van de vrouw ten huwelijk zijn aangebracht.&#13;
Een principiële vraag is nog of echtgenoten goederen die krachtens art. 1:94 BW in de&#13;
huwelijksgemeenschap vallen, juridisch in de vennootschap kunnen inbrengen. Zij zijn en&#13;
blijven immers samen eigenaar. Om die reden stellen sommige auteurs dat er dus civielrechtelijk&#13;
geen overdracht plaats vindt.90 Gaan we uit van een situatie dat de vennootschap&#13;
een afgescheiden vermogen heeft, dan kan er in zekere zin wel een overdracht&#13;
plaatsvinden. De vennootschap (d.w.z. de gezamenlijke vennoten) wordt door de inbreng&#13;
eigenaar, in de huwelijksgemeenschap resteert slechts twee maal een claim ter waarde&#13;
van het vennootschapsaandeel, waarvan de waarde mede wordt bepaald door het goed dat&#13;
aan de huwelijksgemeenschap is onttrokken en in juridische eigendom is ingebracht in de&#13;
vennootschap.91 Van Mourik spreekt hier van een vennootschappelijke enclave binnen de&#13;
huwelijksgemeenschap.92&#13;
5.2. Winst- (en verlies)verdeling&#13;
Partijen zullen zoeken naar een fiscaal zo voordelig mogelijke winst- (en verlies)verdeling&#13;
(in verband met progressiematiging). Gesteld dat zij komen op een 50-50 verdeling,&#13;
de vraag is nu welk voordeel hier civielrechtelijk dan voor partijen aan de man/vrouwvennootschap&#13;
verbonden is als zij gehuwd zijn in algehele gemeenschap? In dat geval immers&#13;
vallen de winsten (en verliezen) toch in de huwelijksgemeenschap, waarin ze elk&#13;
voor 50% gerechtigd zijn. Het voordeel is gelegen in het feit dat zowel de man als de&#13;
vrouw bestuursmacht krijgen over het hun toebedeelde winstaandeel. Oefende de man het&#13;
bedrijf alleen uit, dan had hij alleen bestuursmacht over de hele winst en de vrouw geen&#13;
enkele.&#13;
Hierboven noemde ik voorts de civielrechtelijke beperkingen die partijen verder in&#13;
acht moeten nemen: de art. 7A:1671 en 1672 BW. Fiscaal geldt dat de verdeling moet&#13;
zijn ingegeven door zakelijke overwegingen.93 Als privaatrechtelijke beperking dient&#13;
hier ook nog art. 7A:1715, lid 1 BW genoemd te worden: Schenkingen tussen&#13;
echtgenoten zijn verboden. Het zou zich theoretisch namelijk kunnen voordoen dat de&#13;
verdeling elke zakelijke grond ontbeert en een (bovenmatige) schenking impliceert. In dat&#13;
geval zal echter ook de fiscus al lang aan de bel hebben getrokken, zo vermoed ik. 5.3. Bestuur en vertegenwoordiging&#13;
Goederen die via inbreng dienstbaar zijn gemaakt aan een vennootschap vallen onder het&#13;
bestuursregiem van het vennootschapsrecht zolang die vennootschap bestaat. Door de inbreng&#13;
zijn die goederen als het ware onttrokken aan de bestuursregels van het huwelijksgoederenrecht.&#13;
Zijn vennoten dus in algehele gemeenschap getrouwd, dan wordt de&#13;
beschikkingsbevoegdheid over het vennootschapsvermogen niet bepaald door art. 1:97,&#13;
lid 1 BW maar door de concrete regeling zoals vervat in het vennootschapscontract,&#13;
waarbij in principe uitgegaan wordt van gelijkwaardigheid van de vennoten. Beide vennoten&#13;
mogen, tenzij anders bedongen, zelfstandig beheershandelingen verrichten, beschikkingsdaden&#13;
slechts samen (art. 7A:1676 BW). Bij de maatschap hebben de maten in&#13;
beginsel geen vertegenwoordigingsbevoegdheid (art. 7A:1676, 1679 en 1681 BW) en bij&#13;
de vennootschap onder firma wel (art. 17 WvK).&#13;
5.4. Invloed van huwelijksgoederenrecht op samenwerkingsverband en vice ver sa&#13;
Privaatrechtelijk gezien lijkt het weinig zinvol om, wanneer een echtpaar getrouwd is in&#13;
algehele gemeenschap en geen privé-bezittingen heeft, een man/vrouw-vennootschap aan&#13;
te gaan. Immers alles is gemeenschappelijk en alle vermogensvoordelen (en nadelen)&#13;
vloeien in de gemeenschap krachtens art. 1:94 BW e.v. Bovendien creëert men - zoals we&#13;
zagen - enigszins kunstmatig via de (juridische) inbreng een tweede (vennootschappelijke)&#13;
gemeenschap binnen de huwelijksgemeenschap, waarbij veelal elk der partners voor&#13;
een zelfde aandeel eigenaar wordt als hij krachtens huwelijksgoederenrecht reeds was.&#13;
Toch zijn er ook privaatrechtelijk gezien wel voordelen te noemen aan de dubbele hoedanigheid&#13;
echtgenoot en vennoot. We noemen reeds de in beginsel gelijke beslissingsmacht&#13;
in de onderneming en het vrije beschikkingsrecht over het uitgekeerde winstaandeel. Afgezien&#13;
van deze voordelen zijn er ook andere invloeden over en weer merkbaar, bijvoorbeeld&#13;
ter zake van de verhaalsaansprakelijkheid. Zo zullen privé-schuldeisers van het&#13;
echtpaar zich niet op het vennootschapsvermogen kunnen verhalen als we van doen hebben&#13;
met een vennootschap die een afgescheiden vermogen heeft, ondanks dat het deel uitmaakt&#13;
van de huwelijksgemeenschap. Zij kunnen na ontbinding van de vennootschap&#13;
slechts scheiding en deling vorderen. Zie de art. 3:180 lid 1 en 190 lid 1 BW. Zaakscrediteuren&#13;
kunnen zich wel op het afgescheiden vermogen van de vennootschap verhalen.&#13;
Beide categorieën crediteuren houden natuurlijk daarnaast hun verhaalsmogelijkheden&#13;
krachtens het huwelijksgoederenrecht cf. de art. 1:94 e.v. BW. Bij een vennootschap onder&#13;
firma betekent dit, dat zaakscrediteuren (daarnaast) ook nog verhaal hebben op de huwelijksgemeenschap&#13;
en, indien aanwezig, op beide privé-vermogens van het echtpaar. De&#13;
laatste verhaalsmogelijkheid vloeit voort uit de persoonlijke, hoofdelijke aansprakelijkheid&#13;
van alle vennoten op de voet van art. 18 WvK.94 Zo zal bijvoorbeeld bij&#13;
overlijden van een van de huwelijkspartners de langstlevende volledig aansprakelijk zijn&#13;
voor alle schulden die in de persoon van de overledene in zijn hoedanigheid van vennoot&#13;
zijn ontstaan; dat ware niet het geval geweest bij een huwelijksregiem, waarbij de&#13;
echtgenoten in algehele gemeenschap waren gehuwd zonder dat zij een vennootschap waren aangegaan.&#13;
Zie art. 1:102 BW.&#13;
Heeft de vennootschap geen afgescheiden vermogen, bijvoorbeeld omdat het een stille&#13;
maatschap is, dan is er geen verschil tussen de verhaalsmogelijkheden van 'personele'&#13;
schuldeisers en die van 'zakelijke' schuldeisers. Zij hebben allen verhaal op de huwelijksgemeenschap&#13;
en op het eventuele privé-vermogen van degeen met wie zij gehandeld hebben.&#13;
Direct verhaal op de tot de vennootschapsgemeenschap behorende goederen hebben&#13;
zij geen van beiden. Hiervoor is noodzakelijk dat de vennootschap wordt ontbonden, bijvoorbeeld&#13;
door het faillissement van de vennoot/debiteur aan te vragen. Faillissement van&#13;
een echtgenoot wordt behandeld als het faillissement van de huwelijksgemeenschap (art.&#13;
63 Fw), zonder dat de huwelijksgemeenschap wordt ontbonden en zonder dat het het faillissement&#13;
van de andere echtgenoot met zich brengt. Het resulteert wel in ontbinding van&#13;
de vennootschap en in een daarop volgende verdeling van het vennootschapsvermogen.&#13;
Crediteuren kunnen zich na de verdeling op vermogensbestanddelen uit de vennootschapsboedel&#13;
slechts verhalen voor zover deze aan hun debiteur worden toebedeeld.95&#13;
'Privé-goederen van de andere echtgenoot blijven buiten faillissement en verhaal van genoemde&#13;
crediteur. In tegenstelling tot bij de firma zijn hier huwelijksvoorwaarden dus&#13;
wel zinvol.&#13;
Einde van het huwelijk resulteert niet zonder meer ook in het einde van de vennootschap.&#13;
Het einde van het huwelijk kan immers veroorzaakt worden door inschrijving van&#13;
een echtscheidingsvonnis. Echtscheiding is geen dwingende ontbindingsgrond. Zie de art.&#13;
7A:1683 BW e.v. Veelal zullen partijen dit wel in het vennootschapscontract laten opnemen.&#13;
Rest mij nog een opmerking over de invloed die het vennootschapscontract uitoefent&#13;
op het huwelijksgoederenrecht. Stel man en vrouw zijn in algehele gemeenschap van goederen&#13;
gehuwd en richten samen een vennootschap op, waarin de man het ex art. 1:97 BW&#13;
onder zijn bestuur staand bedrijf inbrengt. Door de inbreng zijn deze goederen onder de&#13;
vennootschappelijke bestuursregeling gekomen en geldt art. 1:97 BW niet langer. Deze&#13;
wijziging van de bestuursregeling gebeurt hier mijns inziens volkomen geoorloofd buiten&#13;
de procedure om voor wijziging van het huwelijksgoederenregiem staande huwelijk ex&#13;
art. 1:119 BW (t.w. via goedkeuring van de rechtbank) en wel krachtens vennootschapsrecht.&#13;
96&#13;
5.5. Vennootschap en erfrecht&#13;
Overlijden van de man of vrouw brengt in principe het einde van de vennootschap met&#13;
zich (art. 7A:1683, lid 4 BW), tenzij vennoten contractueel hadden vastgelegd dat de vennootschap&#13;
bijvoorbeeld gecontinueerd zou worden met een of meer van de kinderen.97 Zo&#13;
niet, dan kan de langstlevende alsnog overwegen alleen verder te gaan, dan wel samen&#13;
met een of meer kinderen als toetredende vennoten de vennootschap voort te zetten. Voortzetting van de vennootschap krachtens een al dan niet van tevoren vastgelegde&#13;
regeling impliceert volgens de meeste auteurs, continuering van de vennootschap.98 Omzetting&#13;
in een eenmanszaak betekent het einde van de vennootschap en oprichting van&#13;
een nieuwe onderneming.&#13;
Gesteld dat echtelieden hun opvolging van tevoren hebben geregeld en vastgelegd in&#13;
het vennootschapscontract, welke mogelijkheden resten erfgenamen dan nog om hiertegen&#13;
te ageren? In beginsel zullen erfgenamen deze vennootschapsrechtelijke opvolgingsregeling&#13;
dan moeten eerbiedigen en zo nodig uitvoeren. Zij zijn immers rechtsopvolgers&#13;
onder algemene titel van de overledene. Slechts indien de door de langstlevende te betalen&#13;
tegenprestatie veel te laag is, zonder dat men staande kan houden dat hier voldaan&#13;
wordt aan een natuurlijke verbintenis jegens de langstlevende (bijv. het zekerstellen van&#13;
een oudedagsvoorziening) zullen legitimarissen met een beroep op hun legitieme een poging&#13;
kunnen wagen om de gepretendeerde bevoordeling in te korten (cf. de art. 4:960 e.v.&#13;
BW).&#13;
5.6. Vennootschap en Pachtwet&#13;
Hetgeen ik hiervoor ten aanzien van het toetredend kind heb opgemerkt, geldt ook voor&#13;
de toetredende huwelijkspartner/niet-ondernemer. Ik volsta hier dan ook met een verwijzing&#13;
daarnaar.&#13;
6. COMMANDITAIRE VENNOOTSCHAP ALS ALTERNATIEF&#13;
De commanditaire vennootschap heeft in zijn algemeenheid weinig toepassing gevonden99,&#13;
ook niet in de agrarische sector. Wat hiervan precies de oorzaak is, is niet geheel&#13;
duidelijk, wellicht de gebrekkige wettelijke regeling en het feit dat de commanditaire&#13;
vennootschap met één beherend vennoot volgens de Hoge Raad geen afgescheiden vermogen&#13;
heeft100. Er zijn echter ook voordelen te noemen. Een ouder die overweegt zijn&#13;
zaak te zijner tijd over te doen aan zijn kind zou bijvoorbeeld ook kunnen overwegen in&#13;
plaats van een maatschap of firma een commanditaire vennootschap met zijn kind aan te&#13;
gaan. Het kind zou dan de volledig aansprakelijke beherend vennoot kunnen zijn, naar&#13;
buiten kunnen optreden en de dagelijkse leiding voor zijn rekening kunnen nemen. De&#13;
ouder zou in dat geval als stille vennoot op de achtergrond kunnen blijven en als zodanig&#13;
niet jegens derden aansprakelijk zijn voor de verbintenissen van de vennootschap, althans&#13;
zolang als hij zich aan het verbod houdt om beheershandelingen voor de vennootschap te&#13;
verrichten (art. 20, lid 2 WvK).101 De ouder geeft daarbij niet alle touwtjes uit handen,&#13;
hij blijft immers vennoot met intern volledige zeggenschap. Bovendien verschaft de&#13;
ouder zich zo via het recht op winst een oudedagsvoorziening, zonder dat er kapitaal aan de onderneming&#13;
onttrokken hoeft te worden. Voor het kind heeft het ook voordelen: hij krijgt&#13;
een ervaren compagnon in de buurt die bovendien het grootste deel van de financiële&#13;
middelen inbrengt. Hierdoor is hij niet vanaf het begin genoodzaakt dure leningen te sluiten,&#13;
waaraan enorme rentelasten kleven.&#13;
Ook in de man/vrouw-relatie zou een commanditaire vennootschap denkbaar zijn. Zo&#13;
kan het zich voordoen dat de man die een bedrijf uitoefent zijn echtgenote met wie hij in&#13;
koude uitsluiting is getrouwd, wil laten delen in de ondernemingswinsten via de positie&#13;
van commanditair vennoot. Er doen zich dan wel enkele problemen voor. Zo is het niet&#13;
geheelduidelijk of de vrouw in die positie alleen arbeid zou kunnen inbrengen. 102 Dit&#13;
probleem is natuurlijk makkelijk op te lossen door haar als partner geld te lenen dat zij&#13;
vervolgens voor inbreng aanwendt. Wellicht zijn er fiscaal ook nog obstakels te nemen. We&#13;
hebben hier immers van doen met een commanditaire vennootschap met één beherend&#13;
vennoot, die geen afgescheiden vermogen heeft, waardoor de inbreng van de vrouw in dat&#13;
van de man als beherend vennoot vloeit. Voldoet de vrouw dan nog wel aan een van de&#13;
vereisten die de staatssecretaris van Financiën stelt voor het zijn van ondernemer&#13;
in fiscale zin, d.w.z. rechtstreeks gerechtigd zijn in het ondernemingsvermogen? 103 Nog&#13;
meer fiscale problemen duiken op, wanneer het echtpaar in algehele gemeenschap is gehuwd104.&#13;
Ik verwijs hiervoor naar mijn mede-preadviseur.&#13;
7. SAMENVATTING&#13;
Samenwerkingsvormen bij familie- of gezinsbedrijven in de agrarische sfeer worden&#13;
meer en meer gegoten in de vorm van een maatschap of vennootschap onder firma. Dit is&#13;
begrijpelijk als men bedenkt dat specifieke kenmerken van deze rechtsvormen o.a. zijn&#13;
gelijkwaardigheid tussen de partners, zonder onderlinge gezagsverhouding en besluitvorming&#13;
(als regel) via consensus, want elk van de vennoten heeft een vetorecht.&#13;
Twee constructies komt men in de landbouw specifiek tegen de ouder/kind-vennootschap&#13;
en de man/vrouw-firma. De eerstgenoemde vennootschap dient als het ware als&#13;
overbruggingsfase voor de overdracht in etappes van het bedrijf van ouder op kind. De&#13;
tweede geeft de meewerkende huwelijkspartner ten aanzien van het bedrijf van de wederhelft&#13;
zakelijk gezien een gelijkwaardige positie.&#13;
De ouder/kind-vennootschap zorgt er voor dat de ouder niet meteen zijn greep op het&#13;
bedrijf verliest, terwijl het kind de kans krijgt om zich in te werken en vermogen op te&#13;
bouwen ter financiering van de uiteindelijke overdracht van het bedrijf. Bij de opstelling&#13;
van het vennootschapscontract moeten partijen trachten te voorkomen dat de overeenkomst&#13;
te veel gelijkenis vertoont met de pachtovereenkomst. Dan immers bestaat het gevaar&#13;
dat bij onenigheid één van hen zich tot de grondkamer wendt en vraagt om wijziging&#13;
en aanpassing van de overeenkomst aan de dwingendrechtelijke bepalingen van de Pachtwet. Bij het aangaan van de man/vrouw-firma spelen vooral fiscale motieven een rol, toch&#13;
zijn er ook wel privaatrechtelijke voordelen voor de echtelieden te noemen, en wel in het&#13;
bijzonder voor de vrouw, die voordien meewerkte op de boerderij van haar man. Zij&#13;
wordt een gelijkwaardige, medebeslissende partner in het bedrijf met recht op een winstaandeel.&#13;
Zelfs als het echtpaar gehuwd is in algehele gemeenschap van goederen heeft de&#13;
man/vrouw-firma nog zin. Het uitgekeerde winstaandeel dat beide echtgenoten uit de&#13;
vennootschap genieten komt nu krachtens de bepalingen van het huwelijksgoederenrecht&#13;
onder bestuur van de man respectievelijk de vrouw, terwijl vroeger de hele uitgekeerde&#13;
winst onder bestuur van de man/ondernemer kwam te staan.&#13;
De commanditaire vennootschap gedijt in de landbouw niet goed, dat is vreemd. Zo&#13;
zou een ouder die het rustiger aan wil doen zijn onderneming kunnen inbrengen in een&#13;
commanditaire vennootschap waar hij commandiet van wordt en zijn kind beherend vennoot.&#13;
Wellicht hebben adviseurs in deze (nog) geen behoefte aan een alternatief voor bovengenoemde&#13;
constructies.</content><legacyfootnotes>1. Ik gebruik hierna de algemene termen vennootschap en vennoot. Ik doel hiermee, tenzij anders blijkt, zowel&#13;
op de maatschap als de vennootschap onder firma respectievelijk de maat en de vennoot.&#13;
2. Zie J.M. van den Hoek en C.J.M. Spierings, Van samenwerking naar bedrijfsoverdracht, 1992, blz. 15 en&#13;
M.M.M. Overbeek, Man/vrouw-maatschap beslist goed?, 1993, blz. 17.&#13;
3. Zie e.e.a. bij J.M. van den Hoek en C.J.M. Spierings in Van Samenwerking naar bedrijfsoverdracht, Cijfers&#13;
en ervaringen, 1992, blz. 40. In de tuinbouw wordt ook veel gebruik gemaakt van de vennootschap&#13;
onder firma, zo blijkt uit de daar verstrekte gegevens. De gegevens zijn echter wel van november 1989.&#13;
Zie ook M.M.M. Overbeek, a.w., blz. 7. Uit een niet gepubliceerd onderzoek van de Rabobank Nederland&#13;
uit 1991 blijkt dat 60% van de bedrijven in de agrarische sector een eenmanszaak zijn, 31% een maatschap,&#13;
6% een vennootschap onder firma en 2% een BV. Vooral het aantal eenmanszaken is afgenomen&#13;
terwijl het aantal maatschappen sedert 1987 sterk is toegenomen.&#13;
4. Zie art. 17 Inkomstenbelasting i.v.m. de geruisloze overdracht van een onderneming of een gedeelte ervan&#13;
binnen de familiesfeer.&#13;
5. Zie U.Ph. Blom en J.H.A. Hillebrand, Jonge vrouwen op agrarische gezinsbedrijven, 1992, blz. 7, 24 en&#13;
74 en M.M.M. Overbeek, a.w., blz. 7 en 50.&#13;
6. Zie bijv. M.M.M. Overbeek, a.w., blz. 7 en M.J.A. van Mourik, Inbreng in een man/vrouw-personenven&#13;
nootschap, Te PAS-bundel, 1992, blz. 35.&#13;
7. Zie noot 6.&#13;
8. Zie Asser, Bijzondere overeenkomsten V (Maatschap, vennootschap onder firma, commanditaire ven&#13;
nootschap); J.M.M. Maeijer, 1989, Van Maatschap, vennootschap onder firma en commanditaire vennoot&#13;
schap, A.L. Mohr, 1992 en M.J.A. van Mourik, Rondom de personenvennootschap, 1989.&#13;
9. Anders de voorgestelde Ontwerp-regeling NBW: art. 7.13.1.4.&#13;
10. Zie voor het Ontwerp NBW art. 7.13.1.5.&#13;
11. Zie HR 24 januari 1947, NJ 1947, 71. Zie ook M.J.A. van Mourik, a.w., nr. 10.2.&#13;
12. Zie art. 15, lid 1 sub e en f Wet op belasting van rechtsverkeer.&#13;
13. Op de inbreng van een goed zijn de bepalingen omtrent koop, op inbreng van genot van een goed de art.&#13;
7A: 1584-1623 BW (d.w.z. de eerste t/m de derde afdeling m.b.t. huur) van overeenkomstige toepassing,&#13;
voor zover de aard van de rechtsverhouding zich daartegen niet verzet, aldus de wetgever in art. 7A:1662,&#13;
lid 2 BW. Bij de toepassing van de regels van koop, lette men op art. 7:10 BW. Het risico gaat op de ko&#13;
per in beginsel eerst over na aflevering (d.w.z. het stellen van de zaak in het bezit van de koper). Zie voor&#13;
het NBW art. 7.13.1.3 lid 2. Zie e.e.a. ook A.L. Mohr, Van Maatschap, vennootschap onder firma en com&#13;
manditaire vennootschap, 1992, blz. 36. De Hoge Raad accepteerde de inbreng van economisch eigendom&#13;
uitdrukkelijk in zijn arrest van 29 oktober 152, NJ 1953, 557.&#13;
14. Zie HR 7 december 1955, NJ 1956, 163. Zie wel m.b.t. de winstverdeling art. 7A:1670, lid 2 BW: Degeen&#13;
die alleen arbeid inbrengt krijgt tenzij anders bedongen, slechts een winstaandeel gelijk aan dat van de&#13;
geen die het minst in goederen, geld etc. heeft ingebracht. Zie anders art. 7.13.1.10 Ontwerp NBW.&#13;
15. Vgl. A.L. Mohr, Van maatschap, vennootschap onder firma en commanditaire vennootschap, 1992, blz.&#13;
16 en 35. In gelijke zin Toelichting, Ontwerp Nieuw Burgerlijk Wetboek, E.M. Meijers, vierde gedeelte&#13;
(Boek 7), art. 7.13.1.1., blz. 1088, 1972. Idem W.J. Slagter, Personenassociaties, II, 1.8.2., zij het iets&#13;
voorzichtiger geformuleerd.&#13;
16. Zie voor de (inbreng-)vereisten om fiscaalrechtelijk als ondernemer gekwalificeerd te worden via de&#13;
maatschaps- of firma-constructie, J.W. Zwemmer, Partners in werk en rust, preadvies Koninklijke Nota&#13;
riële Broederschap, 1991, blz. 45 e.v.&#13;
17. Door de inbreng onderscheidt zich de maatschap/vennootschap van de zgn. potovereenkomsten. Dit zijn&#13;
overeenkomsten waarbij partijen afspreken dat zij hun winsten bij elkaar zullen voegen en volgens een be&#13;
paalde verdeelsleutel onderling zullen verdelen.&#13;
18. Zie omtrent de betekenis van deze woorden B. Wessels, De maatschap als meerpartijenovereenkomst,&#13;
TVVS 1993, blz. 3 en de daar in de noten 17-20 genoemde literatuur;&#13;
19. Het omgekeerde nl. dat alle verliezen door een van de maten/vennoten gedragen zullen worden is wel toe&#13;
gestaan. Zie art. 7A:1672, lid 2 BW. Zie voor het NBW art. 7.13.1.10 lid 4. Voorts dient men te bedenken&#13;
dat een onevenredige winstverdeling een verkapte verboden schenking kan impliceren (art. 7A:1715 BW),&#13;
wanneer we van doen hebben met een man/vrouw-maatschap/vennootschap. Fiscaalrechtelijk zal er ook&#13;
op gelet moeten worden dat de winstverdeling zakelijk gezien aansluit bij de verhouding tussen de in&#13;
breng van arbeid en/of vermogen van partijen. Zonder meer maar verdelen op basis van 50-50 is dus uit&#13;
den boze. Zie e.e.a. J.W. Zwemmer, a.w., blz. 50 e.v. en 60 e.v.&#13;
20. De typering 'openbare' vennootschap komt in de huidige wettelijke regeling niet voor. Zij is ontleend aan&#13;
art. 7.13.1.2.: 1. De vennootschap is openbaar of stil. De vennootschap is openbaar, indien ze handelt on&#13;
der gemeenschappelijke naam.&#13;
21. Zie voor andere gevolgen die verbonden zijn aan de uitoefening van een bedrijf art. 6 WvK (boekhoudplicht),&#13;
art. 1, lid 6 Handelsregisterwet (inschrijfplicht voor ondernemingen d.w.z. bedrijven met een&#13;
winstoogmerk), art. 3 Handelsnaamwet (beperkingen ter zake van de naam waaronder een onderneming&#13;
(zie hiervoor) mag worden gedreven) en art. 16 WvK voor de firma is bedrijfsuitoefening onder gemeen&#13;
schappelijke naam vereist. Deze artikelen zijn niet van toepassing op beroepsuitoefening.&#13;
22. Zie o.a. J.M.M. Maeijer, De ontwikkeling van het begrip onderneming in 150 jaar Wetboek van Koophan&#13;
del, Het verleden en de toekomst, 1989, blz. 21 e.v., M.J.A. van Mourik, Bedrijfsopvolging in de Neder&#13;
landse landbouw civielrechtelijk bezien, Agrarisch recht, 1982, blz. 314 e.v., P. van Schilfgaarde, De&#13;
openbare maatschap is een vennootschap onder firma, Henriquez Bundel, 1983, blz. 251 e.v., A.G. van&#13;
Solinge, De maatschap als ondernemer, Slagter Bundel, 1988, blz. 277 e.v. en B. Wessels, Beroep, bedrijf&#13;
en onderneming, intreerede B. Wessels, 1989.&#13;
23. Zie HR 22 november 1989, NJ 1990, 674. Zie ook HR 2 april 1982, NJ 1983, 429 en HR 14 februari&#13;
1968, NJ 1968,209.&#13;
24. Het onderscheid tussen beroep en bedrijf wordt ondanks zijn vaagheid in het Ontwerp NB W, art. 7.13.1.1.&#13;
e.v. gehandhaafd.&#13;
25. In het Ontwerp NBW bepaalt het optreden onder gemeenschappelijke naam bovendien of de vennoot&#13;
schap rechtspersoonlijkheid heeft. Zie art. 7.13.1.2, lid 2.&#13;
26. Zie HR 5 november 1976, NJ 1977, 586, met annotatie van W.H. Heemskerk en AAe 1978, nr. 5, blz. 304&#13;
met annotatie van P. van Schilfgaarde.&#13;
27. Zie voor enige verbodsbepalingen de art. 3, 4 en 5 Handelsnaamwet.&#13;
28. Zie Ontwerp voor een nieuw burgerlijk wetboek van E.M. Meijers, toelichting, vierde gedeelte (Boek 7),&#13;
1972, blz. 1086.). Zie ook het rapport van de commissie Boek 7 NBW, WPNR 5451 (1978), blz. 603.&#13;
29. De meeste landbouwbedrijven kennen niet het gezamenlijk optreden onder een bepaalde naam; in de tuin&#13;
bouw komt dat daarentegen regelmatig voor.&#13;
30. Zie de art. 7A: 1679 en 1681 BW en art. 17 WvK.&#13;
31. Zie HR 26 november 1897, W 7047 en A.L. Mohr, a.w., bh. 90 e.v., 109 e.v., Asser-Maeijer, nrs. 173,&#13;
176, 182 en 189, M.J.A. van Mourik, a.w., nrs. 12.2 e.v., 20.2 en 20.5, 1989 en H. Schoordijk, Mede-ei&#13;
gendom, gemeenschap en rechtspersoonlijkheid, 1983, blz. 40 e.v.&#13;
32. Privé-crediteuren kunnen daarom na ontbinding van de firma verdeling van het vennootschapsvermogen&#13;
vorderen. Vennootschapscrediteuren kunnen zich hiertegen verzetten zolang aan hun vordering nog niet is&#13;
voldaan en het vennootschapsvermogen nog een reëel verhaalsobject biedt. Het recht van vennootschap&#13;
screditeuren gaat boven dat van privé-crediteuren. Zie de art. 3:180 en 193 BW.&#13;
33. A.L. Mohr is van mening dat noch de stille noch de openbare maatschap een afgescheiden vermogen&#13;
heeft. Zie a.w., blz. 90 en 111. Zie anders Asser-Maeijer, nrs. 189 e.v. en M.J.A. van Mourik, a.w., nrs.&#13;
12.4 en 12.5. Laatstgenoemde auteur gaat er vanuit dat de stille maatschap soms en de openbare maat&#13;
schap altijd een afgescheiden vermogen heeft.&#13;
34. Zie de art. 4 en 5 Rv en het hiervoor genoemde HR 5 november 1976, NJ 1977, 586.&#13;
35. Zie HR 14 april 1927, NJ 1927, 725.&#13;
36. Zie voor het Ontwerp NBW: art. 7.13.1.12. e.v.&#13;
37. Dit voorbeeld stond tot voor kort in art. 1687, lid 1 (oud) BW.&#13;
38. Vgl. HR 20 november 1970, NJ 1971, 64.&#13;
39. Art. 6:258 BW is wel van toepassing op de maatschap/vennootschap onder firma. Rechterlijke wijziging&#13;
of gedeeltelijke ontbinding van de overeenkomst wordt daardoor mogelijk als er sprake is van onvoorzie&#13;
ne omstandigheden.&#13;
40. Zie hieromtrent W. Heuff en K. Wiersma, preadviezen Broederschap van Candidaat Notarissen 1970, blz.&#13;
13 en 73, alsmede A.L. Mohr, a.w., blz. 205 e.v.&#13;
41. Zie art. 7A:1688 BW en art. 30 WvK, alsmede impliciet art. 7A.1678 BW.&#13;
42. Zulks in tegenstelling tot de situatie dat hij op het bedrijf meewerkt als ondergeschikte (al dan niet in&#13;
loondienst).&#13;
43. Als het kind niet geschikt blijkt, kan de ouder het vennootschapscontract opzeggen en het bedrijf weer al&#13;
leen uitoefenen of een andere opvolger zoeken. De samenwerkingsvorm biedt in die zin dus als het ware&#13;
een proefperiode.&#13;
44. Zie ook J.M. van den Hoek, C.J.M. Spierings, a.w., blz. 16 e.v.&#13;
45. Zo kan de opvolger bijv. gebruik maken van de zelfstandigenaftrek, de fiscale oudedagsreserve en de vermogensaftrek.&#13;
46. Zie W.M. Kleijn, Bedrijfsopvolging in de landbouw, 1989, blz. 126 e.v.&#13;
47. Volgens P. de Haan (Pachtrecht 1969, blz. 135) moet er aan drie vereisten gelijktijdig zijn voldaan, wil&#13;
van pachtgebruik en dus van pacht sprake te zijn: /. De gebruiker moet de volledige bedrijfseconomische&#13;
zeggenschap hebben over de exploitatie, 2. Hij dient zelf een belangrijk aandeel in de zorg voor de exploi&#13;
tatie te hebben, terwijl de overige aan de eigenaar verblijvende zorg geen eigenlijke medewerking van de&#13;
eigenaar aan de exploitatie mag betekenen en 3. Hij moet tot slot een belangrijk aandeel in het risico van&#13;
de exploitatie hebben, terwijl het aan de eigenaar verblijvende risico van de exploitatie geen eigenlijke ex&#13;
ploitatie voor gemeenschappelijke rekening mag betekenen. Zie ook bij dezelfde auteur voor het verschil&#13;
tussen de vennootschapsovereenkomst en de pachtovereenkomst, blz. 156 e.v.&#13;
48. Deze opmerking ontleen ik deels aan D.L. Rodrigues Lopes, Pacht, 1991, blz. 41.&#13;
49. Zie Hof Arnhem 11 mei 1964, P 1964, 2515. In een andere casus betitelde het Hof een als maatschaps&#13;
overeenkomst geafficheerde overeenkomst als pacht, omdat elke inbreng door partijen ontbrak. Zie Hof&#13;
Arnhem 23 maart 1964, P 1964, 2473.&#13;
50. Zie ook Houwing-Rombach-Heisterkamp, Pachtwet, losbl., nr. 72.&#13;
51. Zie ook het bindend advies, 23 maart 1984, Agr R 1984, 3848.&#13;
52. Zie J.M. van den Hoek en C.J.M. Spierings, a.w., blz. 20.&#13;
53. Zie hieromtrent art. 15, lid Ie Wet op belastingen van rechtsverkeer. Zie voor de toescheiding na beëindi&#13;
ging van de maatschap/vennootschap onder firma, art. 15, lid lf en lg.&#13;
54. Dit schijnt overigens sporadisch voor te komen, zie J.M. van den Hoek en C.J.M. Spierings, a.w., blz. 59.&#13;
55. Zie de art. 25, 32, 49a en 49 Pachtwet.&#13;
56. Contractuele vastlegging van wat men verstaat onder winst en verlies is gewenst omdat het hier niet gaat&#13;
om eenduidige begrippen.&#13;
57. De inbrenger van goederen krijgt dan meestal een rente vergoed over de waarde van deze inbreng. Zie&#13;
e.e.a. bij A.L. Mohr, a.w., blz. 53. Heeft men daarentegen een verdeelsleutel ontworpen waarbij de ar&#13;
beidsinbreng buiten beschouwing is gelaten, dan zal men de maat/vennoot die arbeid voor het samenwer&#13;
kingsverband verricht en die men een vast inkomen wil geven veelal een gefixeerd bedrag uitkeren, dat&#13;
ten laste van de winst komt.&#13;
58. Zie J.M. van den Hoek en C.J.M. Spierings, a.w., blz. 64.&#13;
59. Zie Parlementaire Geschiedenis van het NBW, Invoering Boeken 3, 5 en 6. Aanpassing Burgerlijk Wet&#13;
boek, W.H.M. Reehuis en E.E. Slob, blz. 20.&#13;
60. Besturen houdt o.a. in beschikkingsdaden en feitelijke handelingen ten aanzien van het goed in kwestie&#13;
verrichten. Zie voor een omschrijving van het begrip bestuur, art. 1:90 lid 2 BW en Parlementaire Ge&#13;
schiedenis van het NBW, Invoering Boeken 3, 5 en 6, Aanpassing Burgerlijk Wetboek, W.H.M. Reehuis&#13;
en E.E. Slob, blz. 42-43.&#13;
61. Zie Asser-de Ruiter-Moltmaker, 1992, nr. 381.&#13;
62. Een verleende toestemming geldt voor de hele duur van het beroep of bedrijf, tenzij de echtgenoten anders&#13;
zijn overeengekomen. De rechter kan echter wegens gegronde redenen op verzoek van de andere echtge&#13;
noot de dienstbaarheid te allen tijde beëindigen, aldus art. 1:97, lid 2 BW.&#13;
63. Zie voor de eerste opvatting bijv. Asser-de Ruijter-Moltmaker, 1992, nr. 333; voor de tweede o.a. De&#13;
Bruin-Soons-Kleijn, blz. 270 en Parlementaire geschiedenis van het NBW, Invoeringswet Boek 1, Perso&#13;
nen- en familierecht, C.J. van Zeben, 1969, blz. 1195 en 1197.&#13;
64. Zie m.b.t. overlaten van bestuur art. 1:90, lid 3, art. 3:61 e.v. alsmede 3:69 BW. Zie m.b.t. de zgn. toetre&#13;
ding art. 1:90, lid 4 BW.&#13;
65. Zie HR 15 december 1961, NJ 1962, 48 en M.J.A. van Mourik, a.w., nr. 18.3.&#13;
66. Zie wel HR 12 juni 1987, NJ 1988, 150 (Kriek-Smit).&#13;
67. Zie voor de hier niet aan de orde zijnde situatie waarbij het bedrijf is geërfd of geschonken onder de voor&#13;
waarde dat het in generlei gemeenschap van de erfgenaam/begiftigde zal vallen, art. 1:94; lid 1 BW.&#13;
68. Zie bijv. HR 26 maart 1965, NJ 1966, 328 (Erven de Rooij) met annotatie van J.H.B.&#13;
69. Zelfs voor het verblijvingsbeding is er thans een levering vereist, zie art. 3:186 BW. Deze kan zelfs via de&#13;
rechter worden afgedwongen.&#13;
70. Zie e.e.a. bij A.L. Mohr, a.w., blz. 207, M.J.A. van Mourik, a.w., blz. 123 alsmede W. Heuff en K. Wiersma,&#13;
preadviezen voor de Broederschap van Candidaat Notarissen 1970, blz. 13 en 73. Laatstgenoemde au&#13;
teurs achten voor de voortzetting noodzakelijk dat de opvolging al van tevoren is vastgelegd en geregeld.&#13;
Zie voor het Ontwerp NBW de art. 7.13.1.15, 7.13.1.16 en 7.13.1.17.&#13;
71. Art. 7A:1688 BW is hier niet van toepassing, deze bepaling betreft slechts het geval van opvolging door&#13;
de gezamenlijke erfgenamen. Zie e.e.a. bij A.L. Mohr, a.w., blz. 224 en M.J.A. van Mourik, a.w., nr. 21.4,&#13;
blz. 129.&#13;
72. Vgl. HR 30 november 1945, NJ 1946, 62 (Harms-De Visser) en art. 6:5 lid 3 BW.&#13;
73. Zie Bedrijfsopvolging in de landbouw, J.F. Hoefmans e.a., 1989, blz. 224 en M.J.A. van Mourik, Het be&#13;
grip 'waarde in het privaatrecht en enige fiscale wetten', WPNR 5494 (1979).&#13;
74. Zie L.P.J. Mertens en M.J.A. van Mourik, Agrarisch erfrecht in Nederland, Agr R 1990, blz. 135.&#13;
75. 7. Een kind, stiefkind, pleegkind, behuwdkind of kleinkind van de erflater dat in diens huishouding of in&#13;
het door hem uitgeoefende beroep of bedrijf gedurende zijn meerderjarigheid arbeid heeft verricht zonder&#13;
een voor die arbeid passende beloning te ontvangen kan aanspraak maken op een som ineens, strekkende&#13;
tot een billijke vergoeding. 2. Op de som komt in mindering hetgeen de rechthebbende van de erflater&#13;
heeft ontvangen of krachtens making of sommenverzekering op het leven van de erflater verkrijgt of had&#13;
kunnen verkrijgen, voor zover dat als een beloning voor zijn werkzaamheid kan worden beschouwd.&#13;
76. Houwing-Rombach-Heisterkamp, Pachtwet, nrs. 371 e.v. en 408 e.v. alsmede P. de Haan, Pachtrecht,&#13;
1969, blz. 614 en D.L. Rodrigues Lopes, Pacht, 1991, blz. 41.&#13;
77. Zie voor een uitspraak waarbij het Hof Arnhem het wel toelaatbaar achtte dat de pachter in het kader van&#13;
een bedrijfsoverneming de feitelijke bedrijfsvoering overliet aan zijn kind, Hof Arnhem 9 december 1974,&#13;
De Pacht 1976, 3299.&#13;
78. Zie voor indeplaatsstelling, art. 49 Pachtwet.&#13;
79. De pachter kan zich tot de pachtkamer wenden met de vordering zijn echtgenoot, één of meer van zijn&#13;
bloed- en aanverwanten in de rechte lijn of één of meer van zijn pleegkinderen - of twee of meer van deze&#13;
gezamenlijk - aan te merken als medepachter, aldus art. 49a, lid 1 Pachtwet. Zie voor een voorstel tot wij&#13;
ziging van art. 49a Pachtwet, P.A. de Hoog, Ontwikkelingen in het pachtrecht; een laveren tussen Skylla&#13;
en Charybdis?, Agr R 1992, blz. 307.&#13;
80. Ook hier gebruik ik de term vennootschap voor de maatschap en de vennootschap onder firma.&#13;
81. Is zulks naar maatstaven van redelijkheid en billijkheid onaanvaardbaar, dan kunnen er, ondanks de koude&#13;
uitsluiting, toch vergoedingsrechten ontstaan die de meewerkende partner voor zijn inspanningen compen&#13;
satie geven. Zie hieromtrent bijv. HR 25 november 1988, NJ 1989, 529.&#13;
82. Vgl. overwegingen Hof in HR 2 april 1976, NJ 1976, 450 (Modehuis Nolly).&#13;
83. Zie e.e.a. bij A.L. Mohr, a.w., blz. 197 en M.J.A. van Mourik, a.w., nrs. 8, 16.2 en 17.6.&#13;
84. Dit zijn onder andere progressiematiging en stakings- en ondernemingsfaciliteiten voor beiden. Voorts is&#13;
er de doorschuiffaciliteit van art. 17 Wet IB. Zie P.H.J. Essers e.a., Man/vrouw-firma, 1991, blz. 67 e.v.&#13;
85. Beide huwelijkspartners moeten (o.a.) een onbeperkt recht hebben op winst en/of verlies van de onderne&#13;
ming (d.w.z. incl. recht op de stille reserves bij liquidatie van de onderneming) en beide moeten de inten&#13;
tie hebben om ondernemer te zijn, blijkend uit de vastlegging ervan in het vennootschapscontract. Zie&#13;
verder mededeling staatssecretaris van Financiën, nr. DB92/1312, Infobulletin 92/203, Vakstudie Nieuw&#13;
1992, blz. 1154, punt 9 en A.L. Mohr, Vennootschap tussen echtgenoten, Weekblad voor fiscaal recht&#13;
1993/6043, blz. 207 e.v.&#13;
86. Zie P.H.J. Essers e.a., Man/vrouw-firma, 1991, blz. 28.&#13;
87. Zie laatstelijk Vakstudie Nieuws, 1992, blz. 1154, punt 9. Zie ook Mohr in het hiervoor genoemde artikel.&#13;
Deze merkt terecht op dat de Staatssecretaris daarmee het fiscaal ondernemerschap als enkel geldinbrengende&#13;
commandiet in een commanditaire vennootschap (bedoeld of onbedoeld) uitsluit.&#13;
88. Zie in gelijke zin M.J.A. van Mourik, Inbreng in een man/vrouw-personenvennootschap, Te PAS-bundel,&#13;
1992, blz. 39.&#13;
89. M.J.A. van Mourik noemt deze vennootschapsgemeenschap als het ware een enclave binnen de huwelijks&#13;
gemeenschap, in P.H.J. Essers e.a., Man/vrouw-firma, 1991, blz. 19&#13;
90. Zie e.a.a. bij J.W. Zwemmer, Partners in werk en rust, preadvies Koninklijke Notariële Broederschap,&#13;
1991,blz.56e.v.&#13;
91. Zie in gelijke zin M.J.A. van Mourik, blz. 19 in P.H.J. Essers e.a., Man/vrouw-firma, 1991.&#13;
92. Zie M.J.A. van Mourik, a.w., nr. 17.3.&#13;
93. Zie het in noot 85 genoemde Infobulletin.&#13;
94. De hoofdelijkheid ex art. 18 WvK brengt met zich mee, dat uitsluiting van elke gemeenschap via huwelijkse&#13;
voorwaarden volledig doorkruist wordt.&#13;
95. Zie e.e.a. bij A.L. Mohr, a.w., blz. 202.&#13;
96. Zie in gelijke zin, weliswaar in een andere context, M.J.A. van Mourik, Inbreng in een man/vrouw-perso&#13;
nenvennootschap, Te PAS-bundel, blz. 38.&#13;
97. Ook is theoretisch mogelijk met alle erfgenamen cf. art. 7A: 1688 BW.&#13;
98. Zie de hierboven genoemde literatuur bij Ouder/kind-vennootschap, vennootschap en erfrecht.&#13;
99. In bepaalde sectoren is hierin de laatste jaren wel enige verandering gekomen, zie H.W. Heyman e.a., De&#13;
commanditaire vennootschap in de actuele praktijk, 1988.&#13;
100. Zie de art. 19-21 WvK en HR 4 januari 1937, 586 (Erik Schaaper) en HR 3 februari 1956, NJ 1960, 120&#13;
(Hardy). Zie ook A.L. Mohr, a.w., blz. 154 e.v. Zie voor het Ontwerp NBW art. 7.13.3.1 e.v.&#13;
101. Wanneer de ouder oorspronkelijk een eenmanszaak had, die nu in de vorm van een commanditaire ven&#13;
nootschap wordt gegoten, mag ook zijn naam niet gehanteerd worden in de handelsnaam van de vennoot&#13;
schap (art. 20, lid 1 WvK). Dit is anders als de oorspronkelijke zaak gevoerd werd in de vorm van een&#13;
firma en de naam van de ouder in de firmanaam voorkwam (art. 30, lid 2 WvK).&#13;
102. Zie A.L. Mohr, a.w., blz. 160.&#13;
103. Zie e.e.a. bij A.L. Mohr, Vennootschap tussen echtgenoten, Weekblad voor fiscaal recht, 1993/6043, blz.&#13;
208.&#13;
104. Zie het hierboven genoemde artikel van Mohr bijv. met betrekking tot de noodzaak ook arbeid te moeten&#13;
inbrengen.&#13;
</legacyfootnotes><footnotes><footnote/></footnotes><auteurs>Mr. drs. H. de Groot</auteurs><published>1993-09-01 00:00:00</published><modified>1993-09-01 00:00:00</modified><editiondate>1993-09-01</editiondate><htmlpath>https://denhollander.info/artikel/6089</htmlpath></article>
</articles></edition>