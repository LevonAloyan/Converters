<edition><articles><article><jaar>2005</jaar><naam>Tijdschrift voor Agrarisch Recht</naam><uitgave>5</uitgave><aflevering>5</aflevering><searchword>TvAR 5/2005</searchword><id>4259</id><udhid>UDH:TvAR/4259</udhid><titel>Zelfstandige bestuursorganen in de landbouwsector; preadvies Vereniging voor Agrarisch Recht</titel><searchwords><searchword>TvAR 5/2005</searchword><searchword>UDH:TvAR/4259</searchword></searchwords><attachments><attachment><name>2005_nr 5_Artikel_Beukering.pdf</name><extention>pdf</extention><url>https://denhollander.info/download/4217/ci</url></attachment></attachments><inleiding>1 Inleiding&#13;
Het wel en wee van zelfstandige bestuursorganen vormt met enige regelmaat het voorwerp&#13;
van verhitte discussies over de inrichting van ons openbaar bestuur. Discussies&#13;
die veelal variaties op hetzelfde thema zijn. Enerzijds is er de wens, al dan niet terecht&#13;
(en om verschillende redenen ingegeven), om de uitvoering van overheidstaken en&#13;
openbare besluitvorming op afstand te plaatsen. Anderzijds is er de daarbij gevoelde&#13;
spanning met de ministeriële verantwoordelijkheid. De behandeling van de Kaderwet&#13;
ZBO’s, door de regering ingediend bij de Tweede Kamer in 20001 en thans nog steeds&#13;
in ontwerp stadium (zij het inmiddels gevorderd tot de Eerste Kamer), vormt een&#13;
treffend voorbeeld van de worsteling die politiek en ambtenarij vrijwel permanent met&#13;
dit fenomeen lijken te hebben. De behandeling van de Kaderwet is door de Eerste&#13;
Kamer aangehouden in verband met het door het kabinet ingestelde Interdepartementaal&#13;
Beleidsonderzoek naar Verzelfstandigde Organisaties op Rijksniveau. Dat onderzoek&#13;
heeft inmiddels geleid tot een rapportage van een onder leiding van de heer&#13;
Kohnstamm staande werkgroep,2 die in ieder geval in kringen van ZBO’s en de ministeries&#13;
tot de nodige discussie heeft geleid.3 De keuze van de Vereniging voor Agrarisch&#13;
recht om het wetenschappelijk gedeelte van haar jaarvergadering te wijden aan het&#13;
fenomeen ZBO’s is dan ook met gevoel voor de actualiteit genomen.&#13;
In het navolgende zal ik een beeld schetsen van ZBO’s in de landbouwsector. Dat zal&#13;
een bont palet blijken te zijn. Van een beschouwing over het fenomeen ZBO’s als&#13;
zodanig zal ik, onder verwijzing naar het preadvies van Kortmann elders in dit nummer,&#13;
afzien. Wel zal ik kort enige uitgangspunten en ontwikkelingen met betrekking&#13;
tot ZBO’s schetsen die voor het verdere betoog van belang zijn. Daaruit volgt een&#13;
zekere afbakening, die ook inhoudt dat sommige organisaties niet als ZBO kunnen&#13;
worden gekwalificeerd, hoewel daar in de praktijk soms twijfel over bestaat. Ik zal&#13;
daar nader op ingaan.&#13;
Vervolgens zal ik een beeld schetsen van de verschillende ZBO’s die in de landbouwsector&#13;
bestaan. Voor zover de verscheidenheid die deze ZBO’s vertonen dat toestaat,&#13;
zal ik daarbij een zekere clustering aanbrengen. Tot slot zal ik kort het rapport&#13;
van de Commissie Kohnstamm en de gevolgen van de huidige discussies voor de in&#13;
het landbouwdomein actieve ZBO’s bespreken.</inleiding><content>2 Enige uitgangspunten&#13;
Van het begrip ZBO zijn verschillende definities in omloop. Ik beperk mij hier tot het&#13;
noemen van de drie meest in het oog springende. De oudste definitie is die van Scheltema,&#13;
in zekere zin de uitvinder van het begrip zelfstandig bestuursorgaan. Hij verstaat&#13;
onder een ZBO “een publiekrechtelijk orgaan van de centrale overheid, aan wie&#13;
de uitoefening van een bestuurstaak is opgedragen zonder dat er een hiërarchische&#13;
ondergeschiktheid aan een minister aanwezig is”.4 Een thans veelvuldig gebruikte&#13;
definitie is die van de Aanwijzingen voor de regelgeving. “Onder zelfstandig bestuursorgaan&#13;
wordt verstaan: een bestuursorgaan op het niveau van de centrale overheid,&#13;
dat niet hiërarchisch ondergeschikt is aan een minister en niet is een adviescollege, als&#13;
bedoeld in de Kaderwet adviescolleges, waarvan de adviestaak de hoofdtaak is”.5 Een&#13;
variant hierop wordt gevormd door de definitie die wordt gehanteerd in de ontwerp&#13;
Kaderwet zelfstandige bestuursorganen: “een bestuursorgaan van de centrale overheid&#13;
dat bij de wet, krachtens de wet bij Algemene maatregel van bestuur of krachtens de&#13;
wet bij ministeriële regeling met openbaar gezag is bekleed, en dat niet hiërarchisch&#13;
ondergeschikt is aan een minister”.6&#13;
Afhankelijk van welke definitie wordt gehanteerd moeten meer of minder organisaties&#13;
tot het ZBO-begrip worden gerekend. Ook voor de ZBO’s in de landbouwsector&#13;
is dat onderscheid van belang. In het navolgende zal ik, zoals ook de Raad van&#13;
State tegenwoordig in zijn advisering pleegt te doen, als uitgangspunt nemen de&#13;
definitie uit de Kaderwet ZBO’s.&#13;
Essentieel in iedere definitie van zelfstandig bestuursorgaan is dat een ZBO niet&#13;
hiërarchisch ondergeschikt is aan een minister. In het ontbreken van een hiërarchische&#13;
verhouding tot de minister onderscheidt het ZBO zich van wat doorgaans wordt aangeduid&#13;
als agentschappen.7 Op grond van dit criterium kunnen diensten als de Algemene&#13;
Inspectiedienst (AID), Dienst Regelingen en de Voedsel en Warenautoriteit&#13;
(VWA) niet worden aangemerkt als ZBO. Zij opereren volledig onder de verantwoordelijkheid&#13;
van de Minister van Landbouw, Natuur en Voedselkwaliteit. Daaraan&#13;
doet niet af dat deze organisaties met een zekere zelfstandigheid naar buiten kunnen&#13;
treden (en dat in de praktijk ook doen).&#13;
Aan de andere kant van het spectrum staan volledig geprivatiseerde diensten. Zij&#13;
kunnen niet als bestuursorgaan worden gekwalificeerd en zijn niet met openbaar&#13;
gezag bekleed. Een voorbeeld van deze categorie is de verzelfstandiging van de&#13;
Dienst Landbouwkundig Onderzoek (DLO). Een van de argumenten voor volledige&#13;
privatisering was het streven DLO om te vormen tot een meer marktgerichte organisatie,&#13;
die haar inkomsten ook hoofdzakelijk uit de markt genereert. Een publieke&#13;
inrichting werd daarbij minder passend geoordeeld.8&#13;
3 ZBO’s met een publiekrechtelijke organisatievorm&#13;
3.1 Staatsbosbeheer&#13;
Met betrekking tot Staatsbosbeheer (SBB) dient allereerst de prealabele vraag te worden&#13;
gesteld of hier wel sprake is van een ZBO. Wanneer de definitie uit de Kaderwet&#13;
ZBO strikt wordt genomen dient het antwoord op die vraag ontkennend te zijn.&#13;
Immers: SBB is dan weliswaar een naar publiekrecht ingericht onderdeel van de&#13;
Rijksoverheid, het is niet een met openbaar gezag bekleed orgaan. SBB verricht slechts&#13;
rechtshandelingen naar privaatrecht. In de definitie van de aanwijzingen voor de&#13;
regelgeving (Ar 124a) wordt dit openbaar gezagsvereiste als zodanig niet gesteld. Wel&#13;
gaat deze definitie er vanuit dat een ZBO een bestuursorgaan in de zin van artikel 1.1&#13;
van de AWB is. In dat artikel wordt het openbaar gezagsvereiste alleen gesteld voor&#13;
de niet publiekrechtelijk ingestelde organen. Hoewel naar de letter van de Kaderwet&#13;
ZBO’s minder juist, wordt in de praktijk SBB toch veelal als ZBO beschouwd.9 Gelet&#13;
hierop en op de voor het denken over ZBO’s interessante ontstaansgeschiedenis van&#13;
SBB, zijn er voldoende redenen om SBB op deze plaats te betrekken in de bespreking.&#13;
In de gedaante waarin wij Staatsbosbeheer thans kennen is deze in 1998 in het leven&#13;
geroepen bij de Wet verzelfstandiging Staatsbosbeheer.10 Als organisatie kent het&#13;
Staatsbosbeheer een veel langere historie, die teruggaat tot de 19e eeuw en waarin de&#13;
organisatie onderdeel heeft uitgemaakt van verschillende ministeries, laatstelijk het&#13;
ministerie van (toen nog) Landbouw, Natuurbeheer en Visserij. De taken van SBB&#13;
zagen aanvankelijk op de aankoop van bossen en woeste gronden die voor bebossing&#13;
in aanmerking kwamen. Nadien is SBB zich meer gaan toeleggen op het beheren van&#13;
bos- en natuurgebieden en de ontwikkeling van natuurgebieden.11&#13;
De verzelfstandiging van SBB kent een minder lange, maar toch nog altijd indrukwekkende&#13;
historie die teruggaat tot de jaren tachtig van de vorige eeuw.12 Het aanvankelijke&#13;
plan daarbij was om SBB te privatiseren in de vorm van een structuur&#13;
NV.13 Die gedachte is nadien verlaten, met name onder invloed van de heroriëntatie&#13;
op de privatiseringsgolf zoals die is neergelegd in de notities ‘Verzelfstandiging en&#13;
privatisering’14 en ‘functioneel bestuur, waarom en hoe?’.15 Besloten werd SBB te verzelfstandigen&#13;
in de vorm van een publiekrechtelijk vormgegeven ZBO. Reeds in 1993&#13;
werd daartoe een ontwerp-wetsvoorstel aan de Algemene Rekenkamer voorgelegd,&#13;
die daarover ook positief adviseerde. Voor de externe verzelfstandiging van SBB&#13;
bestonden verschillende motieven. De externe verzelfstandiging van SBB werd met&#13;
name ingegeven door de wens te komen tot een verkleining van de Rijksdienst en een&#13;
helderder aansturingsrelatie tussen minister en uitvoeringsapparaat.16 Een kleiner&#13;
kerndepartement met op afstand geplaatste uitvoerende diensten werd daarvoor&#13;
essentieel geacht. Onder invloed van de uitkomsten van het inmiddels verschenen&#13;
rapport van de zogeheten Commissie Sint en de daarop volgende wijziging van de&#13;
Aanwijzingen voor de regelgeving17 werd nog een extra argument voor de externe&#13;
verzelfstandiging van Staatsbosbeheer opgevoerd: externe verzelfstandiging werd&#13;
noodzakelijk geacht met het oog op de maatschappelijke participatie bij het werk van&#13;
SBB.18 Dit laat zich als volgt verklaren. Door de Commissie Sint werd een drietal&#13;
principiële argumenten voor externe verzelfstandiging erkend: (a) onafhankelijk oordeel,&#13;
(b) strikt regelgebonden uitvoering in individuele gevallen en (c) participatie van&#13;
maatschappelijke organisaties in verband met de aard van de betrokken bestuurstaak.&#13;
Daarnaast onderscheidde de Commissie Sint nog een vierde, meer pragmatisch, argument:&#13;
dat van de eenduidige aansturing van een dienst die zich in een stabiele beleidsomgeving&#13;
bevindt, een geringe politieke gevoeligheid kent en vooral uitvoeringshandelingen&#13;
van een professioneel-technisch karakter verricht. Dit vierde argument is in&#13;
de Aanwijzingen evenwel niet langer als een zelfstandig motief terug te vinden en kon&#13;
dus niet langer worden gehanteerd als hoofdmotief voor externe verzelfstandiging. In&#13;
de Wet verzelfstandiging Staatsbosbeheer heeft dit onder meer geleid tot de introductie&#13;
van een raad van advies (art. 9 e.v.). Ook het visionaire betoog van de minister over&#13;
de ‘vermaatschappelijking van Staatsbosbeheer’ valt hierop terug te voeren.19&#13;
Interessant in dit verband is de evaluatie van de verzelfstandiging van Staatsbosbeheer,&#13;
zoals die onlangs is verschenen.20 Met betrekking tot de vermaatschappelijking&#13;
(een essentieel motief voor de ZBO-vorming van SBB) merkt de Commissie op dat&#13;
nog steeds niet heel erg duidelijk is wat onder vermaatschappelijking moet worden&#13;
verstaan en wat daaromtrent van SBB wordt verwacht. Derhalve zijn de prestaties van&#13;
SBB op dit punt ook niet goed meetbaar. Wel constateert de Commissie een andere&#13;
attitude bij SBB, in die zin dat de organisatie meer naar buiten is gericht en er een grotere&#13;
betrokkenheid is van de burger bij Staatsbosbeheer. In die zin zou kunnen worden&#13;
geconstateerd dat Staatsbosbeheer zelf wel de nodige stappen heeft gezet in het proces&#13;
van ‘vermaatschappelijken’. Opvallend is bijvoorbeeld de actieve rol die de organisatie&#13;
speelt bij de totstandkoming van het handvest publieke verantwoording.21&#13;
3.2 College voor de toelating van bestrijdingsmiddelen&#13;
Het College voor de toelating van bestrijdingsmiddelen (CTB) is als ZBO ontstaan&#13;
bij een op 1 januari 2000 in werking getreden wijziging van de Bestrijdingsmiddelenwet.&#13;
22 Bij deze wijziging is paragraaf 1a van de Bestrijdingsmiddelenwet geïntroduceerd,&#13;
waarin de positie en inrichting van het CTB is geregeld. Verder is een groot&#13;
aantal bepalingen in de Bestrijdingsmiddelenwet aangepast aan de positie van het&#13;
CTB. Hoofdtaak van het CTB is te beslissen over de toelating van bestrijdingsmiddelen.&#13;
Daarnaast heeft het CTB taken in verband met de (Europeesrechtelijke) besluitvorming&#13;
over de toelating van (in bestrijdingsmiddelen aanwezige) werkzame stoffen.&#13;
Voordat het CTB als zelfstandig bestuursorgaan werd ingesteld, was de toelating&#13;
van bestrijdingsmiddelen het voorwerp van besluitvorming door de ministers van&#13;
Landbouw, Natuurbeheer en Visserij, Volkshuisvesting, Ruimtelijke Ordening en&#13;
Milieu, Sociale Zaken en Werkgelegenheid en Volksgezondheid, Welzijn en Sport, op&#13;
advies van de Commissie Toelating Bestrijdingsmiddelen, die op haar beurt weer werd&#13;
bijgestaan door een bonte verzameling van ambtelijke werkgroepen, en evaluerende&#13;
instanties.23 Met name de betrokkenheid van vier verantwoordelijke departementen in&#13;
het besluitvormingsproces kwam een spoedige besluitvorming niet ten goede. Het zal&#13;
dan ook niet verbazen dat aan de wens om de besluitvorming over toelating van&#13;
bestrijdingsmiddelen in handen te leggen van een onafhankelijk, niet onder de ministeriële&#13;
verantwoordelijkheid vallend college, niet alleen een inhoudelijk, maar ook een&#13;
organisatiekundig motief ten grondslag heeft gelegen. Echter, ook inhoudelijk werd&#13;
uitdrukkelijk overwogen dat besluitvorming over de toelating van bestrijdingsmiddelen&#13;
zo min mogelijk het voorwerp van ministeriële bemoeienis zou moeten zijn.24&#13;
Helemaal verstoken van bemoeienis van de betrokken ministers blijft het CTB&#13;
overigens niet. Ik wijs in dit verband in het bijzonder op de bevoegdheid van de&#13;
betrokken minister om aanwijzingen te geven van algemene aard (art. 1j), de bevoegdheid&#13;
van de betrokken minister om bij of krachtens AMvB regels te stellen omtrent&#13;
de toelatingscriteria of de registratiecriteria en de verregaande vrijstelling- en ontheffingsbevoegdheden&#13;
die in de artikelen 16a en 16aa van de Bestrijdingsmiddelenwet&#13;
zijn vervat. Weliswaar zien deze vrijstellingen en ontheffingen op het verbod om niet&#13;
geregistreerde middelen te gebruiken of in het verkeer te brengen, het effect van een&#13;
dergelijk ingrijpen is dat een middel, evenals dat het geval zou zijn geweest als het&#13;
was toegelaten door het CTB, legaal kan worden gebruikt.&#13;
Van de besluiten van het CTB staat beroep open bij het College van Beroep voor&#13;
het Bedrijfsleven.&#13;
3.3 De Raad voor het Kwekersrecht&#13;
De Raad voor het Kwekersrecht is een ingevolge de Zaaizaad- en plantgoedwet&#13;
(ZPW)25 publiekrechtelijk ingesteld zelfstandig bestuursorgaan. De Raad is belast met&#13;
de verlening van kwekersrechten (een vorm van intellectuele eigendomsrecht) en de&#13;
inschrijving van rassen in het Nederlands rassenregister. Aan de inschrijving in het&#13;
rassenregister zijn tweeërlei rechtsgevolgen verbonden. Met de verkrijging van een&#13;
kwekersrecht voor een plantenras verkrijgt de rechthebbende het uitsluitend recht op&#13;
het vermeerderen van het betreffende ras. Daarnaast is voor landbouw- en groenterassen&#13;
aan de inschrijving in het register het rechtsgevolg verbonden dat uitgangsmateriaal&#13;
van deze rassen in het verkeer mag worden gebracht.&#13;
Met het oog op de specificiteit van de materie waaromtrent de Raad besluiten heeft&#13;
te nemen, kent de Raad een afdeling landbouwgewassen en een afdeling tuinbouwgewassen.&#13;
De Voorzitter van de Raad en de beide vice-voorzitters van de Afdelingen&#13;
vormen samen de Centrale afdeling, die als het ware een coördinerend orgaan tussen&#13;
beide afdelingen vormt. Daarnaast kent de Raad een Afdeling van Beroep die in&#13;
beroep beslist over de besluiten in eerste aanleg van de Raad.26&#13;
Het functioneren van de Raad voor het Kwekersrecht kan niet los worden gezien&#13;
van de werkzaamheden van enkele andere zelfstandig bestuursorganen binnen het&#13;
domein van het verkeer met uitgangsmateriaal. In dit verband zijn met name te noemen&#13;
de Commissies voor de samenstelling van de verplichte rassenlijsten, die zijn&#13;
belast met het nemen van beslissingen rond de cultuur- en gebruikswaarde van rassen&#13;
en de daarmee samenhangende plaatsing op de rassenlijsten van landbouw- en bosbouwgewassen&#13;
(zie hierna paragraaf 3.4) en de beide keuringsdiensten NAKtuinbouw&#13;
en NAK (zie hierna paragraaf 4.1). Voorts neemt de Minister van Landbouw, Natuur&#13;
en Voedselkwaliteit (hierna: LNV), op advies van de Commissie Toelating Groenterassen,&#13;
ook zelf nog beslissingen omtrent de toelating tot het verkeer van groenterassen.&#13;
Dit nogal onoverzichtelijke en niet altijd even efficiënte geheel van instanties en procedures&#13;
heeft de Minister van LNV er na ampele overweging toe gebracht om een&#13;
voorstel voor een nieuwe Zaaizaad- en plantgoedwet in te dienen.27 Die nieuwe wet is&#13;
onlangs al uitgebreid besproken in dit blad,28 zodat ik mij hier beperk tot enige&#13;
opmerkingen omtrent de ZBO-status van de nieuw te vormen Raad voor plantenrassen.&#13;
De nieuwe Raad voor Plantenrassen zal, evenals de huidige Raad voor het Kwekersrecht,&#13;
een publiekrechtelijk vormgegeven zelfstandig bestuursorgaan zonder rechtspersoonlijkheid&#13;
zijn. De Raad zal zijn belast met de verlening van kwekersrechten,&#13;
het toelaten tot het verkeer van rassen en houtopstanden en het inschrijven van rassen&#13;
en houtopstanden in het Nederlands rassenregister. Daarmee zal de nieuwe Raad&#13;
komen in plaats van de Raad voor het Kwekersrecht, de Rassenlijstcommissies en de&#13;
Minister van LNV voor zover deze op advies van de Commissie toelating groenterassen&#13;
beslist over opname op de B-lijst.&#13;
Bij de inrichting van de Raad zijn de op ZBO’s van toepassing zijnde Aanwijzingen&#13;
voor de regelgeving nauwgezet gevolgd. Ook het door de minister te houden toezicht&#13;
op de Raad is volledig gemodelleerd naar de systematiek van de Aanwijzingen.&#13;
Zo is in de wet de verplichting voor de Raad opgenomen tot het uitbrengen van een&#13;
jaarverslag, bevat de wet een regeling van het inlichtingenrecht van de minister, de&#13;
bevoegdheid tot het geven van algemene aanwijzingen, een spontaan vernietigingsrecht&#13;
en een regeling voor het financieel toezicht. Verder bevat de wet de (niet aan de&#13;
Aanwijzingen ontleende) verplichting voor de Raad om geregeld overleg te voeren&#13;
met het betrokken bedrijfsleven. Verwezen zij in dit verband naar de op dit punt uitgebreide&#13;
memorie van toelichting.29&#13;
Onderbrenging van de besluitvorming omtrent kwekersrechtverlening, rassentoelating&#13;
en cultuur- en gebruikswaarde bij een zelfstandig bestuursorgaan wordt&#13;
gerechtvaardigd door de behoefte aan onafhankelijke oordeelsvorming, gebaseerd op&#13;
specifieke deskundigheid en de omstandigheid dat er sprake is van strikt regelgebonden&#13;
uitvoering in een groot aantal individuele gevallen.30&#13;
Ook de beroepsgang van beslissingen van de Raad wordt gemoderniseerd. Van alle&#13;
beslissingen van de Raad zal beroep openstaan bij het College van beroep voor het&#13;
bedrijfsleven.&#13;
3.4 De Commissies voor de samenstelling van de rassenlijst&#13;
Van oudsher vervullen de zogeheten rassenlijstcommissies een belangrijke functie in&#13;
het verkeer met uitgangsmateriaal. De rassenlijstcommissies zijn belast met het geven&#13;
van voorlichting over de cultuur- en gebruikswaarde van plantenrassen door plaatsing&#13;
van rassen met de voor de cultuur- en gebruikswaarde relevante gegevens op de rassenlijsten.&#13;
Hoewel de cultuur- en gebruikswaarde een hoofdzakelijk voorlichtend&#13;
karakter had, oordeelde de wetgever het destijds toch geraden daarvoor een procedure&#13;
in de Zaaizaad- en plantgoedwet op te nemen. Met de plaatsing van plantenrassen&#13;
op de rassenlijst zijn belast de Commissies voor de samenstelling van Landbouwgewassen,&#13;
groenterassen, en siergewassen. De Commissie voor de samenstelling van&#13;
bosbouwgewassen is belast met de toelating van uitgangsmateriaal van bosbouwgewassen.&#13;
Aan de plaatsing van rassen van landbouwgewassen op de rassenlijst voor&#13;
landbouwgewassen respectievelijk de inschrijving van uitgangsmateriaal van bosbouwgewassen&#13;
is bovendien het rechtsgevolg verbonden dat plaatsing op de lijst&#13;
voorwaarde is voor toelating van de betreffende rassen respectievelijk het uitgangs-&#13;
materiaal tot het verkeer. Dit rechtsgevolg brengt met zich dat beide commissies&#13;
(anders dan de commissies voor de samenstelling van de rassenlijsten voor siergewassen,&#13;
respectievelijk groentegewassen) kunnen worden gekwalificeerd als zelfstandig&#13;
bestuursorgaan.&#13;
Artikel 73 van de Zaaizaad- en plantgoedwet verschaft de juridische basis voor de&#13;
bij het Besluit aanbevelende rassenlijst landbouwgewassen31 in het leven geroepen&#13;
Commissie voor de samenstelling van de rassenlijst voor landbouwgewassen respectievelijk&#13;
de bij het Besluit aanbevelende rassenlijst bosbouwgewassen32 in het leven&#13;
geroepen Commissie voor de samenstelling van de rassenlijst voor bosbouwgewassen.&#13;
Zoal hierboven reeds gememoreerd staat thans een geheel nieuwe Zaaizaad- en plantgoedwet&#13;
op stapel, die zal voorzien in een Raad voor plantenrassen. De Raad voor&#13;
plantenrassen zal bij zijn besluitvorming over de toelating van rassen (respectievelijk&#13;
houtopstanden) tot het verkeer ook oordelen over de cultuur- en gebruikswaarde&#13;
(althans voor zover dat op grond van communautaire regelgeving verplicht is). Daarmee&#13;
komen in de nieuwe systematiek de rassenlijstcommissies te vervallen.&#13;
3.5 De Organisatie ter verbetering van de binnenvisserij (OVB) en de Kamer&#13;
voor de binnenvisserij&#13;
Hoofdstuk V van de Visserijwet 1963 behandelt de binnenvisserij en bevat in Afdeling&#13;
II van dat hoofdstuk een regeling voor twee bij die wet in het leven geroepen&#13;
zelfstandige bestuursorganen: de Organisatie ter verbetering van de binnenvisserij&#13;
(art. 38 t/m 44) en de Kamer voor de binnenvisserij (art. 45 t/m 54).&#13;
De Organisatie ter verbetering van de binnenvisserij (OVB) is krachtens artikel 38&#13;
van de Visserijwet belast met taken op het gebied van de verbetering van de visstand&#13;
en de sportvisserij. Zij doet dit onder meer door middel van voorlichting, onderzoek&#13;
en advisering. Deze activiteiten worden gefinancierd uit de vergoedingen die worden&#13;
betaald voor de visakten, met de uitgifte waarvan de OVB eveneens is belast (art. 10).&#13;
Bij de doorlichting van zelfstandige bestuursorganen in 1997 werd door het kabinet&#13;
reeds geconcludeerd dat deze taken niet meer als overheidstaken waren aan te merken&#13;
en dienden te worden geprivatiseerd.33 Naar het zich thans laat aanzien zal dat met&#13;
ingang van 2006 een feit zijn. In een door de Minister van LNV met de OVB en de&#13;
Nederlandse sportvissersfederaties gesloten convenant zijn afspraken gemaakt om te&#13;
komen tot een nieuw (privaat) Nationaal Centrum voor Visstand en Sportvisserij.&#13;
Daarin zullen de taken ter verbetering van de visstand en sportvisserij op private basis&#13;
en met private financiering worden uitgevoerd. De uitgifte van visakten door de OVB&#13;
zal worden vervangen door een privaatrechtelijke basisvergunning voor de sportvisserij&#13;
en een publiekrechtelijke, door de Minister te verstrekken, vergunning voor&#13;
de beroepsmatige visserij.34&#13;
De Kamer voor de binnenvisserij is belast met de beoordeling van overeenkomsten&#13;
tot huur en verhuur van visrechten. Toetsingsgronden voor de Kamer zijn een doelmatige&#13;
bevissing van de binnenwateren en een evenredigheid van de prestaties over en&#13;
weer van huurder en verhuurder. Partijen zijn ingevolge artikel 25 Visserijwet verplicht&#13;
hun overeenkomsten daartoe ter goedkeuring aan de Kamer voor te leggen. De&#13;
Kamer is een publiekrechtelijk ingericht ZBO, zonder eigen rechtspersoonlijkheid.&#13;
Bij de doorlichting van ZBO’s in 1997 werd als motief voor de handhaving als ZBO&#13;
vooral de onafhankelijke oordeelsvorming op basis van specifieke deskundigheid&#13;
gegeven. Op gespannen voet daarmee staat evenwel, zoals ook in de doorlichting zelf&#13;
wordt aangegeven,35 de benoeming van de leden op voordracht van representatieve&#13;
organisaties (art. 47, tweede lid). Bij brief van de Minister van LNV van 8 april 2004&#13;
(de zogeheten pakketbrief)36 wordt aangegeven dat een traject tot afschaffing van de&#13;
Kamer voor de binnenvisserij zal worden ingezet. Ik zal om die reden de Kamer voor&#13;
de binnenvisserij hier verder niet bespreken.&#13;
3.6 Het Bureau Beheer Landbouwgronden en de Commissie beheer landbouwgronden&#13;
Het Bureau Beheer Landbouwgronden (BBL) is een bij de Wet agrarisch grondverkeer&#13;
in het leven geroepen publiekrechtelijke rechtspersoon. Hoofdtaak van het&#13;
bureau is het verkrijgen, beheren en weer vervreemden van landbouwgronden. Het&#13;
bureau vervult een belangrijke rol bij de uitvoering van landinrichtingsprojecten. Het&#13;
BBL heeft in een aantal gevallen een voorkeursrecht voor het in eigendom verkrijgen&#13;
van grond, bijvoorbeeld in landinrichtingsgebieden. Wie zijn landbouwgrond wil verkopen&#13;
zal die in een dergelijk geval eerst aan BBL dienen aan te bieden. In een aantal&#13;
gevallen bestaat er ook een koopplicht voor BBL.&#13;
Het Bureau bezit rechtspersoonlijkheid, hetgeen doorgaans wordt gemotiveerd&#13;
met het argument dat dit voor de taak om gronden te verwerven, beheren en vervreemden&#13;
bijzonder aangewezen is. Daarmee wijkt het Bureau af van een tot op zekere&#13;
hoogte vergelijkbare organisatie als de dienst Domeinen, die een onderdeel is van&#13;
het ministerie van Financiën en niet over een eigen rechtspersoonlijkheid beschikt.&#13;
Het Bureau heeft ingevolge artikel 32 van de Wet agrarisch grondverkeer geen eigen&#13;
personeel. De dagelijkse leiding is in handen is van een directeur, die ambtenaar is van&#13;
het ministerie van LNV.&#13;
De Wet agrarisch grondverkeer roept verder nog een ZBO in het leven in de vorm&#13;
van de Commissie beheer landbouwgronden. In artikel 30 van de wet wordt deze&#13;
Commissie met een tweeledige taak belast. Enerzijds is de Commissie belast met het&#13;
houden van toezicht op en leiding geven aan de werkzaamheden van het bureau,&#13;
anderzijds is de Commissie zelf nog belast met het nemen van bepaalde besluiten,&#13;
namelijk het ingevolge artikel 59 van de Wet agrarisch grondverkeer beslissen op aanvragen&#13;
tot de uitgifte in erfpacht van door BBL verworven gronden. Op grond van&#13;
die laatste bevoegdheid kan ook deze Commissie worden gekwalificeerd als een&#13;
ZBO. Overigens fungeert de Commissie beheer landbouwgronden in de praktijk niet&#13;
of nauwelijks meer. Met name de toezichthoudende taken worden in de praktijk uitgeoefend&#13;
door de Minister van LNV.&#13;
3.7 De Herinrichtingcommissie Oost-Groningen en de Gronings-Drentse Veenkoloniën&#13;
en de Reconstructiecommissie Midden Delfland&#13;
In het kader van de Herinrichtingswet Oost-Groningen en de Gronings-Drentse&#13;
Veenkoloniën en de Reconstructiewet Midden-Delfland zijn de Herinrichtingcommissie&#13;
Oost-Groningen en de Gronings-Drentse Veenkoloniën en de Reconstructiecommissie&#13;
Midden Delfland in het leven geroepen. Deze Commissies zijn belast met&#13;
de uitvoering van het herinrichtingsplan, respectievelijk reconstructieplan. De Commissies&#13;
hebben geen rechtspersoonlijkheid en zijn samengesteld uit vertegenwoordigers&#13;
van zowel betrokken overheden als de bij de herinrichting betrokken maatschappelijke&#13;
geledingen. De keuze daarvoor is een bewuste en is vooral ingegeven door het&#13;
streven naar een zo groot mogelijk draagvlak voor de herinrichting. Het betreft hier&#13;
ZBO’s wier levensduur beperkt is tot de herinrichting van het gebied waarvoor zij in&#13;
het leven zijn geroepen. Is het herinrichtingsplan voltooid, dan is er ook geen rol&#13;
meer voor deze commissies. Het aantal taken van de Commissies loopt dan ook af.&#13;
Tot voor kort fungeerde in het kader van de hierboven genoemde herinrichtingwetten,&#13;
maar bovenal in het kader van de Landinrichtingswet, overigens ook nog de&#13;
Centrale landinrichtingscommissie (CLC). Deze is evenwel bij wet van 22 april&#13;
200437 komen te vervallen. Aanleiding daarvoor was een uitspraak van de Rechtbank&#13;
Groningen waarin een gebrek werd geconstateerd in de mandatering voor het vaststellen&#13;
van richtlijnen voor het maken van een plan van toedeling door de Centrale&#13;
landinrichtingscommissie aan haar secretaris.38 De taken van de CLC zijn grotendeels&#13;
overgenomen door de Minister van LNV. Op de Centrale landinrichtingscommissie&#13;
zal hier dan ook niet verder worden ingegaan.&#13;
3.8 Het Faunafonds&#13;
Het Faunafonds is ingesteld bij artikel 83 van de Flora- en Faunawet en heeft een&#13;
aantal taken op het gebied van het faunabeheer. Het is de opvolger van het in de&#13;
Jachtwet geregelde Jachtfonds en heette in het oorspronkelijke voorstel voor een&#13;
Flora- en Faunawet zelfs nog zo. Eerst bij gelegenheid van de parlementaire behandeling&#13;
werd de naam gewijzigd in Faunafonds. Het fonds is een publiekrechtelijk ingericht&#13;
zelfstandig bestuursorgaan, met eigen rechtspersoonlijkheid. Het fonds is&#13;
samengesteld uit 9 leden, die naar evenredigheid afkomstig zijn uit de kringen van en&#13;
deskundig zijn op het gebied van de jacht, de landbouw, de natuurbescherming en het&#13;
dierenwelzijn. Twee leden zijn afkomstig uit de wetenschap en bezitten deskundigheid&#13;
op het gebied van dierecologie respectievelijk dierenwelzijn. Leden van het Faunafonds&#13;
hebben evenwel op persoonlijke titel zitting en handelen zonder last of ruggespraak.&#13;
Het Faunafonds beweegt zich op een terrein dat in aanzienlijke mate is gedecentraliseerd&#13;
naar het provinciaal bestuur. Het benoemen van de leden en het houden van&#13;
toezicht wordt om die reden door de Minister van LNV, in overeenstemming met&#13;
Provinciale Staten van de provincies, uitgeoefend. Het Faunafonds wordt bekostigd&#13;
uit een bijdrage van de Minister van LNV en uit opbrengsten van de uitgifte van&#13;
jachtakten.&#13;
De taken van het Faunafonds worden genoemd in artikel 83 van de Flora- en Faunawet.&#13;
De belangrijkste taak is het besluiten op verzoeken om een tegemoetkoming in&#13;
de schade aangericht door beschermde inheemse diersoorten. Jaarlijks ontvangt het&#13;
Faunafonds in dit kader enkele duizenden verzoeken om een tegemoetkoming. Het&#13;
Faunafonds heeft voorts een adviesfunctie jegens de Minister van LNV en jegens Provinciale&#13;
Staten met betrekking tot de aan de provincies in het kader van de Flora- en&#13;
Faunawet opgedragen taken (bijvoorbeeld het verlenen van jachtontheffingen of het&#13;
vaststellen van faunabeheerplannen). Uit de opbrengsten van de jachtakten financiert&#13;
het Faunafonds onderzoek en voorlichting op het terrein van (alternatieven voor) de&#13;
jacht. Een zeer algemene taak van het Faunafonds betreft het ‘bevorderen van maatregelen&#13;
ter voorkoming en bestrijding van schade door beschermde inheemse diersoorten’.&#13;
Het Faunafonds heeft een eigen Bestuursreglement en heeft beleidsregels&#13;
met betrekking tot het verlenen van schadevergoedingen vastgesteld.39&#13;
De diversiteit van aan het Faunafonds opgedragen taken maakt het lastig te bepalen&#13;
wat het motief voor de inrichting van het fonds als ZBO is geweest. In de parlementaire&#13;
behandeling gaf de minister aan vooral de adviesfunctie daarvoor doorslaggevend&#13;
te achten,40 vertaald naar de termen van de Aanwijzingen voor de regelgeving:&#13;
het belang van maatschappelijke participatie (de c-grond). Dat spoort ook met de&#13;
brede samenstelling van het fonds, zowel naar wetenschappelijke disciplines als naar&#13;
maatschappelijke geledingen. Met betrekking tot de overige taken, met name het&#13;
beslissen op aanvragen om wildschadevergoedingen, zou de a-grond (onafhankelijke&#13;
oordeelsvorming) of de b-grond (strikt regelgebonden uitvoering in een groot aantal&#13;
gevallen) eerder voor de hand liggen. In lijn hiermee moeten worden gezien de bepalingen&#13;
dat de leden zonder last of ruggespraak hun functie vervullen (art. 85, eerste&#13;
lid) en afkomstig zijn uit kringen van de jacht, de natuurbescherming en de landbouw&#13;
en derhalve niet (zoals bij het Jachtfonds wel het geval was) worden benoemd op&#13;
voordracht van representatieve organisaties (art. 86, tweede lid).41&#13;
3.9 De Grondkamers&#13;
De Grondkamers zijn gericht op het bevorderen van goede pachtverhoudingen in&#13;
Nederland. Ingevolge de Pachtwet zijn zij belast met de toetsing van pachtovereenkomsten&#13;
en overeenkomsten tot wijziging of beëindiging van pachtovereenkomsten.&#13;
Daartoe zijn partijen die een pachtovereenkomst sluiten verplicht hun overeenkomst&#13;
ter goedkeuring aan de bevoegde Grondkamer in te zenden. Er zijn thans vijf grondkamers,&#13;
met een gemeenschappelijk secretariaat dat is gevestigd te Deventer. De&#13;
Grondkamers houden zitting op locatie in hun respectievelijke ressorts. Van de&#13;
beslissingen van de Grondkamers staat (administratief) beroep open bij de Centrale&#13;
Grondkamer, gevestigd te Arnhem. Deze vormt een personele unie met de Pachtkamer&#13;
van het gerechtshof te Arnhem.&#13;
De taken van de Grondkamers hebben een sterk toetsend karakter, waarbij de&#13;
Grondkamers als het ware continu tussen pachter en verpachter in staan. Onafhankelijke&#13;
besluitvorming is dan ook erg belangrijk voor deze colleges en meteen ook het&#13;
belangrijkste motief voor de ZBO-status. Voorzitter, leden en secretarissen, worden&#13;
door de Kroon benoemd. Gelet op de vereiste onafhankelijkheid van de Grondkamers&#13;
heeft de minister vrijwel geen sturingsmechanismen jegens de Kamers. Wel&#13;
kan hij ingevolge artikel 110 van de Pachtwet beroep instellen tegen iedere beschikking&#13;
van de Grondkamers, een voorziening te vergelijken met de figuur van cassatie&#13;
in het belang der wet.&#13;
Een belangrijke ontwikkeling met betrekking tot de Pachtwet is de voorgenomen&#13;
onderbrenging van de regeling der pacht in titel 7.5 van het BW. Dat nieuwe stelsel&#13;
voorziet niet in een stelsel van voorafgaande toetsing van pachtovereenkomsten waarmee&#13;
ook de Grondkamers zouden verdwijnen. Ik volsta hier met te verwijzen naar de&#13;
bijdragen hieromtrent van Harbers en Bruil in dit blad.42&#13;
4 ZBO’s met een privaatrechtelijke organisatievorm&#13;
4.1 Privaatrechtelijke keuringsinstellingen&#13;
In de landbouwsector bestaat een rijke traditie van privaatrechtelijke kwaliteitsregelingen&#13;
en daarop gebaseerde private controle-instellingen. Uit deze private kwaliteitsregelingen&#13;
zijn publiekrechtelijke kwaliteitsregelingen ontstaan, die echter de private&#13;
controlestructuur grotendeels intact hebben gelaten en deze als het ware hebben geïncorporeerd&#13;
in het wettelijke stelsel. Met name zijn hier te noemen de Landbouwkwaliteitswet&#13;
en de Zaaizaad- en plantgoedwet. Beide wetten hebben verder met elkaar&#13;
gemeen dat zij in de loop der tijd steeds meer als vehikel voor de implementatie van&#13;
communautaire regelgeving zijn gaan dienen.&#13;
De keuringsinstellingen hebben in het kader van de genoemde wetten tot taak het&#13;
houden van toezicht op de naleving, het verrichten van keuringen, het uitgeven van&#13;
bewijsstukken en het uitvoeren van regelingen met betrekking tot de uitbetaling naar&#13;
kwaliteit.&#13;
De rol die wordt gegeven aan private controle-instellingen verloopt in beide wetten&#13;
min of meer langs hetzelfde stramien. Aan de basis staat een bepaling in de Wet zelf,&#13;
waarin de mogelijkheid wordt geboden om bij AMvB een private controle-instelling&#13;
te belasten met het toezicht op de naleving van bij dat besluit te stellen regelen.43 Een&#13;
ander kenmerkend element van beide wetten is voorts de verplichting voor de controle-&#13;
instellingen om een stelsel van tuchtrechtelijke afdoening van overtredingen in&#13;
het leven te roepen.44 In beide wetten is daaraan gekoppeld de verplichting voor&#13;
bedrijfsgenoten die actief zijn op het terrein dat wordt bestreken door het betreffende&#13;
besluit om zich aan te sluiten bij de betreffende controle-instelling: de aansluitplicht.&#13;
Achterliggende gedachte was dat alleen dan een effectief en vooral sluitend controleen&#13;
sanctiesysteem voor deze regelingen kon worden getroffen. De aansluitplicht is in&#13;
de loop der tijd niet onaantastbaar gebleken. Met name onder invloed van de jurisprudentie&#13;
van het Hof van Justitie van de Europese Gemeenschappen bleek de aansluitplicht&#13;
in ieder geval voor wat betreft de handelsfase niet onverkort te kunnen&#13;
worden gehandhaafd.45 Ter reparatie van dit gat in het systeem is in de betreffende&#13;
regelgeving bepaald dat de controle op niet aangesloten handelaren wordt uitgeoefend&#13;
door publiekrechtelijke controlediensten (zoals de AID of de RVV) en sanctionering&#13;
plaatsvindt door middel van het economisch strafrecht.&#13;
Op grond van de bovenomschreven wettelijke stelsels zijn de volgende controleinstellingen&#13;
aangewezen in de daarbij aangegeven AMvB’s:&#13;
– Stichting Skal (Landbouwkwaliteitsbesluit biologische productiemethode46);&#13;
– Bloembollenkeuringsdienst (BKD) (Landbouwkwaliteitsbesluit bloembollen en&#13;
snijbloemen47);&#13;
– Kwaliteits-Controle-Bureau voor Groenten en Fruit (KCB) (Landbouwkwaliteitsbesluit&#13;
groenten en fruit48);&#13;
– Het Centraal Orgaan voor Kwaliteitsaangelegenheden in de Zuivel (COKZ)&#13;
(Landbouwkwaliteitsbesluit rauwe melk en zuivelbereiding,49 Landbouwkwaliteitsbesluit&#13;
zuigelingenvoeding50 en Landbouwkwaliteitsbesluit zuivelproducten51);&#13;
– Stichting Controlebureau voor pluimvee en eieren (CPE) (Landbouwkwaliteitsbesluit&#13;
eieren52);&#13;
– Nederlandse Algemene Keuringsdienst Tuinbouw (NAK-Tuinbouw) (Aansluitingsbesluit&#13;
Naktuinbouw53);&#13;
– Nederlandse Algemene keuringsdienst voor zaaizaad en pootgoed landbouwgewassen&#13;
(NAK) (Aansluitingsbesluit NAK54).&#13;
In het kader van de doorlichting van ZBO’s werd met betrekking tot de keuringsinstellingen&#13;
handhaving als ZBO gerechtvaardigd geoordeeld gelet op de specifieke&#13;
deskundigheid waarover de keuringsinstellingen met betrekking tot de door hen uit&#13;
te oefenen taken beschikken en de veelal strikt regelgebonden uitvoering in een groot&#13;
aantal individuele gevallen. Wel werd geoordeeld dat het toezicht op de uitvoering dat&#13;
vanuit het ministerie wordt uitgeoefend (het zogeheten Rijkstoezicht) voor verbetering&#13;
vatbaar was. Met name werd het nuttig geoordeeld een scherpere scheiding aan&#13;
te brengen tussen het Rijkstoezicht op en de beleidsmatige aansturing van de keuringsdiensten.&#13;
Deze scheiding is inmiddels geëffectueerd, onder meer door de opstelling&#13;
van een Handboek sturing en toezicht keurings- en controle-instellingen en de&#13;
instelling van een centrale, met de uitoefening van het rijkstoezicht belaste toezichthoudende&#13;
unit binnen het departement.55&#13;
Ook zijn met de keuringsdiensten afspraken gemaakt over de scheiding binnen de&#13;
keuringsdiensten tussen private en publieke taken. Deze afspraken passen in de ontwikkeling&#13;
in het denken over overheden die marktactiviteiten verrichten en met name&#13;
de mogelijke concurrentieverstoringen die van die marktactiviteiten door overheidsdiensten&#13;
uit zouden kunnen gaan.&#13;
Een aanleiding tot die scheiding van publieke en private taken kan ook worden&#13;
gevonden in de ontwikkeling die de keuringsinstellingen zelf hebben doorgemaakt.&#13;
Van organisaties die zich hoofdzakelijk toelegden op de hen opgedragen uitvoering&#13;
van overheidstaken, hebben zij zich (mede onder invloed van de op het terrein van&#13;
kwaliteitsnormering terugtredende overheid) ontwikkeld tot organisaties die een volledig&#13;
pakket van diensten op het gebied van (private) kwaliteitscontroles, keuringen,&#13;
certificering, laboratoriumwerkzaamheden e.d. aanbieden.&#13;
In dit verband kan nog worden gewezen op de regels die voor de rijksoverheid&#13;
zijn neergelegd in de Aanwijzingen inzake het verrichten van marktactiviteiten door&#13;
organisaties binnen de Rijksdienst,56 waarin onder meer wordt bepaald onder welke&#13;
omstandigheden de overheid marktactiviteiten mag verrichten (nee, tenzij) en welke&#13;
regels in acht moeten worden genomen indien de overheid toch marktactiviteiten&#13;
ontwikkelt. Deze aanwijzingen zijn evenwel alleen van toepassing op tot de Staat&#13;
behorende onderdelen van de Rijksdienst en derhalve niet op de private keuringsdiensten.&#13;
Een integrale toepassing van deze regels zou zich naar mijn mening ook niet&#13;
goed verdragen met de omstandigheid dat nu juist de mogelijkheid om aan te sluiten&#13;
bij activiteiten die plaatsvinden in de markt een veelgebruikt en ook erkend motief is&#13;
om privaatrechtelijk instanties te bekleden met openbaar gezag.57 Met name de filosofie&#13;
dat een overheid in beginsel geen marktactiviteiten behoort te ontplooien zou&#13;
voor de privaatrechtelijke keuringsinstellingen lastig te hanteren zijn. Anders ligt dat&#13;
bij de in de hoofdstukken 3 en 4 van de Aanwijzingen voor de rijksdienst opgenomen&#13;
gedragsregels, waarin normen zijn opgenomen met betrekking tot bijvoorbeeld het&#13;
doorberekenen van loon- en andere personeelskosten in de kostprijs van de marktactiviteiten,&#13;
het hergebruiken van gegevens die voor de uitvoering van de overheidstaak&#13;
zijn verkregen voor de marktactiviteiten, en een verbod van koppelverkoop en kruis-&#13;
subsidiëring. Naar hun inhoud zouden deze normen zich wel lenen om van toepassing&#13;
te zijn op privaatrechtelijk vormgegeven ZBO’s.&#13;
Hierboven (paragraaf 3.4) kwam reeds de nieuwe Zaaizaad- en plantgoedwet aan de&#13;
orde. Deze wet bevat ook een aantal interessante ontwikkelingen met betrekking tot&#13;
de keuringsinstellingen. In de nieuwe wet worden de privaatrechtelijke keuringsdiensten&#13;
gehandhaafd. Geconcludeerd wordt dat deze organisaties de toets van de Aanwijzingen&#13;
voor de regelgeving nog steeds kunnen doorstaan. Wel is de regeling van de&#13;
keuringsdiensten op een aantal punten gemoderniseerd. Zo zullen de regelgevende&#13;
bevoegdheden van de betrokken keuringsdiensten (NAKTuinbouw en NAK) komen&#13;
te vervallen en wordt expliciet in de wet bepaald dat private activiteiten ook boekhoudkundig&#13;
apart moeten worden behandeld.&#13;
Ook de tuchtrechtelijke afdoening van overtredingen zal verdwijnen. In de Memorie&#13;
van toelichting58 wordt dit met name gemotiveerd door te verwijzen naar het vervallen&#13;
van de regelgevende bevoegdheid van de keuringsinstellingen waardoor niet&#13;
langer kan worden gesproken van (voor tuchtrecht essentieel) binnen de eigen groep&#13;
gestelde rechtsregels. Met het verdwijnen van het tuchtrecht op grond van de Zaaizaad-&#13;
en plantgoedwet verdwijnt ook de aansluitplicht op grond van die wet. De&#13;
naleving zal in het vervolg bestuursrechtelijk en strafrechtelijk worden gehandhaafd.&#13;
In dat kader kunnen de keuringsinstellingen erkenningen en registraties schorsen,&#13;
intrekken dan wel doorhalen en ondeugdelijk teeltmateriaal uit de handel halen (zo&#13;
nodig op kosten van de overtreder). De minister kan bestuursdwang toepassen, zo&#13;
nodig onder oplegging van een last onder dwangsom. De strafrechtelijke vervolging&#13;
blijft uiteraard een zaak van de daartoe aangewezen opsporingsdienst (AID).&#13;
4.2 Stichting Examens vakbekwaamheid Honden- en kattenbesluit&#13;
De Stichting examens vakbekwaamheid Honden- en kattenbesluit is ingevolge artikel 2&#13;
van de Regeling uitvoering Honden- en kattenbesluit 199959 belast met het afgeven&#13;
van bewijzen van vakbekwaamheid voor het bedrijfsmatig houden van honden en&#13;
katten. Het bezit van een bewijs van vakbekwaamheid is een voorwaarde om&#13;
bedrijfsmatig honden en katten te mogen fokken, houden, in bewaring te nemen, verkopen&#13;
etc. Tot 1 januari 2007 zijn de door de stichting afgegeven bewijzen van vakbekwaamheid&#13;
zodanige bewijzen. Op grond hiervan wordt geconcludeerd dat de&#13;
stichting met openbaar gezag is bekleed en wordt zij als een bestuursorgaan&#13;
beschouwd. In de toekomst wordt de uitgifte van vakbekwaamheidbewijzen volledig&#13;
ondergebracht bij de Wet educatie beroepsonderwijs. Tot die tijd zal de stichting haar&#13;
taken afbouwen.&#13;
4.3 Stichting Borgstellingsfonds voor de Landbouw, Stichting Ontwikkelings- en&#13;
saneringsfonds voor de landbouw, Stichting Ontwikkelings- en saneringsfonds&#13;
voor de visserij, Stichting Fonds MKZ/AI&#13;
De met deze namen getooide stichtingen hebben gemeen dat zij zijn belast met het&#13;
langs verschillende wegen verstrekken van subsidies aan ondernemingen werkzaam in&#13;
de agrarische sector. Voor wat betreft het Borgstellingsfonds geschiedt dat door het&#13;
verlenen van borgstellingen voor leningen die de ondernemer aangaat ten behoeve&#13;
van de overname van een landbouwbedrijf of de aanschaf van bedrijfsmiddelen. Het&#13;
O&amp;S fonds voor de landbouw en het O&amp;S fonds voor de visserij verlenen subsidies&#13;
ter verbetering van de structuur van landbouw- en visserijbedrijven.&#13;
Het Fonds MKZ-AI is belast met de verstrekking van subsidies aan ondernemers&#13;
die in continuïteitsproblemen zijn geraakt als gevolg van maatregelen die zijn ingezet&#13;
ter bestrijding van de mond- en klauwzeerepidemie (2001) en de Aviaire influenzaepidemie&#13;
(2003). De subsidies worden verstekt in de vorm van rentesubsidies voor&#13;
kortlopende overbruggingskredieten, krediet voor werkkapitaal en voor krediet ten&#13;
behoeve van investeringen.&#13;
Voor alle hier genoemde stichtingen geldt dat zij bestuursorganen zijn in de zin&#13;
van artikel 1.1, eerste lid, onder b AWB: een anders dan krachtens publiekrecht ingesteld&#13;
persoon of college dat met openbaar gezag is bekleed. Alle hier genoemde stichtingen&#13;
hebben voorts gemeen dat zij niet (zoals wel het geval is bij de hierboven&#13;
onder 4.1 besproken keuringsinstellingen) bij wettelijke regeling met openbaar gezag&#13;
zijn bekleed, maar dat het openbaar gezag dat zij uitoefenen wordt afgeleid uit de&#13;
dominante rol die de overheid vervult en heeft vervuld bij de totstandkoming van de&#13;
betreffende stichtingen, de financiering van deze stichtingen, de voorwaarden waaronder&#13;
de stichtingen subsidies verlenen etc. De stichtingen zijn weliswaar naar privaatrecht&#13;
ingesteld, en hebben niet bij een publiekrechtelijk besluit hun (publieke)&#13;
taakopdracht gekregen, maar dat neemt niet weg dat zij de facto opereren als een verlengstuk&#13;
van de overheid. Op grond van de zogeheten Silicose jurisprudentie60 moet&#13;
worden aangenomen dat de subsidieverstrekkingen door deze stichtingen een vorm&#13;
van openbaar gezaguitoefening zijn. Daarmee worden deze stichtingen als bestuursorganen&#13;
in de zin van de AWB beschouwd.&#13;
Deze jurisprudentie is in de literatuur wel bekritiseerd, omdat (kort samengevat)&#13;
met deze constructie de mogelijkheid bestaat colleges met openbaar gezag in het&#13;
leven te roepen, zonder dat daaraan een besluit van een democratisch gelegitimeerde&#13;
wetgever ten grondslag ligt.61 Verheij62 wijst er echter, m.i. terecht, op dat het alternatief&#13;
om het betreffende orgaan dan maar niet als bestuursorgaan aan te merken zou&#13;
impliceren dat het bestuursprocesrecht daarop dan ook niet van toepassing zou zijn,&#13;
hetgeen vanuit rechtsbeschermingoogpunt ook niet erg bevredigend is. Overigens is&#13;
er in het geval de Staat de betreffende stichting opricht dan wel doet oprichten wel&#13;
sprake van enige democratische en financiële controle doordat ingevolge de procedure&#13;
van artikel 34 van de Comptabiliteitswet de betrokken minister het voornemen daartoe,&#13;
na voorafgaand overleg met de Algemene Rekenkamer en in overeenstemming&#13;
met het gevoelen van de Ministerraad moet ‘voorhangen’ bij de beide Kamers der Staten-&#13;
Generaal.&#13;
5 Het Rapport van de Commissie Kohnstamm&#13;
Centraal thema in het rapport van de commissie Kohnstamm is het herstel van het&#13;
primaat van de ministeriële verantwoordelijkheid. Naar de opvatting van Kohnstamm&#13;
c.s. is er sprake van een groot probleem, vooral doordat de verzelfstandiging van&#13;
overheidstaken heeft geleid tot onduidelijkheid bij zowel ministers als parlement over&#13;
de vraag welke de verantwoordelijkheid van de minister voor het handelen van&#13;
ZBO’s is. Ook zou er sprake zijn van een probleem in de aansturing door de minister&#13;
van de onder hem ressorterende ZBO’s.&#13;
De Commissie Kohnstamm zoekt de oplossing voor dit (vermeende?) probleem in&#13;
het op grote schaal terughalen van verzelfstandigde organisaties binnen de muren van&#13;
de ministeriële verantwoordelijkheid. Uitgangspunt daarbij is dat voor zelfstandige&#13;
bestuursorganen slechts ruimte zou mogen bestaan als een overheidstaak onafhankelijk&#13;
van het politieke bestuur moet plaatsvinden. Het rapport noemt als voorbeeld&#13;
onder meer de Kiesraad en de OPTA. Daarnaast schetst de Commissie in dat kader&#13;
een drietal varianten, waarvan zij eigenlijk alleen de eerste zuiver in de leer acht. De&#13;
overige twee varianten hebben meer het karakter van een compromis om de scherpste&#13;
consequenties van het rapport wat te verzachten.&#13;
De eerste variant komt in wezen neer op het attribueren door de minister van&#13;
bevoegdheden aan ondergeschikten. Het rapport noemt dat het verzelfstandigen van&#13;
de taak, niet de organisatie.63 In een tweede variant schetst de commissie de mogelijkheid&#13;
van een Zelfstandige overheidsrechtspersoon (ZOR). Voor een dergelijke organisatie&#13;
zou altijd de publiekrechtelijke organisatievorm moeten worden gekozen. Bij&#13;
wet zou de gemodelleerde organisatiestructuur van zo’n ZOR moeten worden vastgelegd.&#13;
64 Opvallend element daarin is de verantwoording die een zelfstandige overheidsrechtspersoon&#13;
zou moeten afleggen aan het parlement ‘over aspecten van het&#13;
beheer van die rechtspersoon die niet onder de ministeriële verantwoordelijkheid vallen’.&#13;
Aangezien het parlement natuurlijk geen sanctiemogelijkheden heeft jegens een&#13;
ZOR, zou het treffen van sancties bij motie aan de verantwoordelijke minister kunnen&#13;
worden opgedragen. Een derde variant die de Commissie voor mogelijk houdt,&#13;
voorziet in het toekennen van openbaar gezag aan (organen van) bestaande privaatrechtelijke&#13;
rechtspersonen die thans reeds zijn belast met certificeren, registreren of&#13;
erkennen, keuren of het afgeven van kennis- en vaardigheidsbewijzen. Deze variant&#13;
betreft in wezen het sauveren van een groot aantal bestaande privaatrechtelijke&#13;
ZBO’s.&#13;
Het rapport Kohnstamm is niet onbesproken gebleven. Zijlstra65 betoont zich in&#13;
zijn uitvoerige bijdrage in het NJB mild kritisch, maar onderschrijft het rapport voor&#13;
zover dat inhoudt dat voor het oplossen van een ineffectieve of inefficiënte taakvervulling&#13;
door de overheid de oprichting van een ZBO geen oplossing is. Kritischer&#13;
zijn Eijlander,66 Scheltema67 en Frissen68 die wijzen op de magere onderbouwing van&#13;
het rapport en gebrekkige probleemstelling en analyse. Zeer kritisch heeft zich ook&#13;
de Raad voor het Openbaar Bestuur betoond in een onlangs uitgebracht advies.69 De&#13;
ROB is onder meer van oordeel dat er niets mis is met andere motieven voor het&#13;
oprichten van een ZBO dan het onafhankelijkheidsmotief (zoals deskundigheid, participatie&#13;
en doelmatigheid). Ook wijst de ROB (in antwoord op het door de werkgroep&#13;
Kohnstamm vermeende democratisch deficit) op de checks and balances die&#13;
door ZBO’s zelf al worden ontwikkeld70 en op, wat het noemt, de verzelfstandigingsparadox:&#13;
door juist de afstand tot uitvoeringsorganisaties te vergroten, kunnen de&#13;
controlemogelijkheden voor de minister toenemen. Opvallend is tenslotte hoe de&#13;
ROB de voorstellen van het IBO-VOR verbindt aan de maatschappelijke kritiek op&#13;
beloning en behuizing van grote uitvoeringsorganisaties en de auteurs min of meer&#13;
lijkt te betichten van ‘ZBO-bashing’.&#13;
6 Besluit&#13;
In het voorgaande is een groot aantal in de agrarische sector actieve zelfstandige&#13;
bestuursorganen besproken. Dat blijkt een bont geheel te zijn, zowel naar omvang,&#13;
organisatievorm, inrichting en instellingsmotief. Voor een groot deel is dat een historisch&#13;
zo gegroeide situatie. Voor zover het meer recente wetgeving betreft, kan echter&#13;
zeer wel worden gesteld dat aan de ZBO-status van verzelfstandigde uitvoeringsorganisaties&#13;
uitvoerig aandacht wordt besteed. Een mooi voorbeeld daarvan is de nieuwe&#13;
Zaaizaad- en plantgoedwet, waarin zowel de publiekrechtelijke ingerichte Raad voor&#13;
plantenrassen als de naar privaatrecht ingerichte keuringsdiensten een (naar de eisen&#13;
die de Aanwijzingen voor de regelgeving daaraan stellen aangepaste) plaats krijgen.&#13;
Met betrekking tot sommige ZBO’s (Grondkamers, OVB, Kamer voor de Binnenvisserij,&#13;
Stichting examens Honden- en kattenbesluit) is door de wetgever aangegeven&#13;
dat opheffing van de ZBO-status in het verschiet ligt, hetgeen overigens niet zoveel te&#13;
maken heeft met het functioneren van de betreffende organisaties als wel met een veranderende&#13;
kijk van de wetgever op de taken van de overheid. Voor de Herinrichtingen&#13;
Reconstructiecommissies ligt opheffing in de rede als met de afronding van de herinrichting&#13;
hun werk erop zit. De Rassenlijstcommissies verdwijnen om op te gaan in&#13;
de nieuwe Raad voor plantenrassen. Daarmee wordt het tableau weer wat overzichtelijker.&#13;
Hoe het met de overblijvende ZBO’s in de landbouwsector zal vergaan is, in&#13;
afwachting van wat met het rapport Kohnstamm gaat gebeuren, niet heel gemakkelijk&#13;
te voorspellen. Op het eerste gezicht zou, bij een niet al te bekrompen toepassing van&#13;
het rapport Kohnstamm, het merendeel van de besproken ZBO’s wel kunnen voortbestaan,&#13;
waarbij voor de publiekrechtelijk vormgegeven organisatie een omvorming&#13;
tot ZOR in de rede zou liggen en voor de (privaatrechtelijke) keuringsdiensten in de&#13;
hierboven geschetste variant 3 ook nog wel een plaats zou zijn. Lastiger zou dat liggen&#13;
voor de privaatrechtelijke op de verlening van subsidies gerichte ZBO’s.&#13;
Los van de door het rapport Kohnstamm ingegeven ontwikkelingen kan nog wel&#13;
worden gewezen op de volgende aspecten.&#13;
Belangrijk voor het functioneren van organisaties die zijn gericht op de uitvoering&#13;
van beleid is de aansturingrelatie die de daarvoor verantwoordelijke minister heeft&#13;
met de betreffende organisaties. Dat geldt zowel voor onder de ministeriële verantwoordelijkheid&#13;
ressorterende organisaties als voor de zelfstandige bestuursorganen.&#13;
Voor het inrichten van een goed toezicht- en aansturingsarrangement zou de vraag of&#13;
de instantie al dan niet onder de ministeriële verantwoordelijkheid valt, niet zo veel&#13;
uit moeten maken. In beide gevallen moet het simpelweg gebeuren.&#13;
Een tweede opmerkelijk aspect dat ik hier toch nog wil noemen zijn de initiatieven&#13;
die in het kader van de handvestgroep publiek verantwoorden worden ontwikkeld.&#13;
Door middel van instrumenten als benchmarking, klantenpanels, kwaliteitshandvesten&#13;
en visitaties wordt door deelnemende organisaties niet alleen gewerkt aan een verbetering&#13;
van de kwaliteit van de dienstverlening, maar wordt ook een nieuwe invulling&#13;
gegeven aan wat ik zou willen noemen de maatschappelijke verantwoording door de&#13;
betreffende organisaties: het afleggen van verantwoording en verstrekken van informatie&#13;
aan de samenleving over de wijze waarop uitvoering is gegeven aan de aan een&#13;
organisatie opgedragen taak. Dat valt niet op één lijn te stellen met de traditionele&#13;
verantwoording, van uitvoeringsorganisatie naar minister en van minister naar parlement.&#13;
Maar het kan er wel een zinvolle rol bij spelen in die zin dat het toezicht op het&#13;
functioneren van uitvoeringsorganisaties op een wat hoger, meer systeemgericht&#13;
niveau kan worden gebracht. Daarmee kunnen ook minister en parlement hun voordeel&#13;
doen. Overigens geldt ook dat zowel voor organisaties die binnen de ministeriële&#13;
verantwoordelijkheid opereren als voor de zelfstandige bestuursorganen.&#13;
Dat brengt mij bij een relativering van de discussie over de ZBO-status. Waar het&#13;
om gaat is dat uitvoeringsorganisaties (ZBO of opererend onder de ministeriële verantwoordelijkheid)&#13;
op een adequate en professionele wijze de hen opgedragen taken&#13;
uitvoeren. Daarop moet worden toegezien door de verantwoordelijk minister en&#13;
daarover moet verantwoording worden afgelegd, zowel langs de lijn van politieke&#13;
verantwoordelijkheid als in meer maatschappelijke zin. Wel kan een minister met&#13;
betrekking tot uitvoeringsorganisaties die volledig onder zijn ministeriële verantwoordelijkheid&#13;
opereren sneller en ruimer worden aangesproken, bijvoorbeeld over&#13;
individuele beslissingen die door zo’n uitvoeringsdienst in mandaat tot de minister&#13;
worden genomen. De toegevoegde waarde van het onder de ministeriële verantwoordelijkheid&#13;
brengen van dergelijke beslissingen is echter vrij beperkt, nu dergelijke&#13;
besluiten in het algemeen niet heel erg politiek-beleidsmatig van aard zijn.&#13;
De vraag kan derhalve ook gesteld worden of de meeste zaken waar ZBO’s zich&#13;
mee bezig houden vanuit politiek-beleidsmatig oogpunt nu zo gevoelig zijn dat deze&#13;
uitsluitend onder ministeriële verantwoordelijkheid kunnen worden uitgeoefend.&#13;
Mede gelet op de hoge transactiekosten die met het terugbrengen onder de ministeriële&#13;
verantwoordelijkheid gepaard gaan, zou er veel voor te zeggen zijn om in ieder&#13;
geval ten aanzien van de bestaande ZBO’s de motiveringsvraag om te draaien: is er&#13;
een dringende reden om een ZBO weer onder de ministeriële verantwoordelijkheid te&#13;
brengen?&#13;
Ten tijde van het schrijven van deze bijdrage is er nog geen kabinetsstandpunt met&#13;
betrekking tot het rapport Kohnstamm beschikbaar. Hoe dat standpunt ook zal luiden,&#13;
het zal ongetwijfeld niet het laatste woord zijn dat over ZBO’s wordt gesproken.&#13;
Wat men ook van ZBO’s vindt: ze zijn in ieder geval een vrijwel onuitputtelijke bron&#13;
van juridische discussies, ook in de landbouwsector.</content><legacyfootnotes>* Mr. P.H.M. van Beukering is werkzaam bij de directie Juridische Zaken van het Ministerie van Landbouw,&#13;
Natuur en Voedselkwaliteit. Dit artikel is op persoonlijke titel geschreven.&#13;
1. TK 2000/2001, 27 426, nrs. 1, 2.&#13;
2. Een herkenbare staat: investeren in de overheid. IBO verzelfstandigde organisaties op Rijksniveau. Ook&#13;
wel en in het vervolg van dit artikel ook door mij, aangeduid als: IBO-VOR. Den Haag: Ministerie van&#13;
Financiën, 2004.&#13;
3. Zie bijvoorbeeld: Haat en liefde tussen beleid en uitvoering; verslag ARD debat II, maandag 6 september&#13;
2004, Den Haag: Ministerie van Binnenlandse Zaken en Koninkrijksrelaties, 2004.&#13;
4. M. Scheltema, Zelfstandige bestuursorganen (Oratie Rijksuniversiteit Groningen), Groningen: Tjeenk&#13;
Willink 1974. In deze zin ook o.m. J.L. Boxum, J. de Ridder, M. Scheltema, Zelfstandige bestuursorganen&#13;
in soorten, Deventer: Kluwer 1989.&#13;
5. Aanwijzingen voor de regelgeving, Den Haag: SDU 1998: Ar 124a. De op zelfstandige bestuursorganen&#13;
betrekking hebbende aanwijzingen (124a tot en met 124z) zijn geïntroduceerd bij de wijziging van&#13;
5 september 1996, Stcrt. 1996, 177.&#13;
6. Voorstel van wet, zoals het luidt na de daarin t/m maart 2002 aangebrachte wijzigingen, TK 2001-2002,&#13;
27 462, nr. 63.&#13;
7. Ook wel, maar minder juist, aangeduid als intern verzelfstandigde diensten. Zuiverder is de term batenlastendienst.&#13;
8. Brief van de Minister van Landbouw, Natuurbeheer en Visserij, Staten-Generaal, 1996-1997, 25 485,&#13;
nrs. 326 en 1.&#13;
9. Onlangs bijvoorbeeld bij gelegenheid van de evaluatie van de verzelfstandiging van Staatsbosbeheer, TK&#13;
2004-2005, 29 659, nrs. 1 en 3. Ook de parlementaire geschiedenis van de Kaderwet ZBO’s is weinig&#13;
principieel op dit punt. Zie Nota n.a.v. Verslag TK 2000-2001, 27 426, nr. 5, blz. 46.&#13;
10. Stb. 1997, 514.&#13;
11. De huidige taken van SBB zijn geformuleerd in artikel 3 van de Wet verzelfstandiging Staatsbosbeheer.&#13;
12. Zie hieromtrent paragraaf 1.2 van de Memorie van Toelichting (TK 1995-1996, 24 622, nr. 3) en J. van&#13;
Leerdam, ‘Staatsbosbeheer op afstand: eerste ZBO-nieuwe stijl?’, Openbaar bestuur, 1997, 3, blz. 15.&#13;
13. TK 1984/1985, 17 938, nr. 13.&#13;
14. TK, 1989/1990, 21 632, nr. 1.&#13;
15. TK 1990-1991, 28 042, nr. 3.&#13;
16. In de Memorie van Toelichting, t.a.p., blz. 4, wordt in dit verband de ZBO-vorming van SBB onder&#13;
aanhaling van het regeerakkoord van het eerste kabinet Kok verdedigd met de stelling dat daarmee een&#13;
kleinere en slagvaardiger overheid wordt bewerkstelligd, die noodzakelijk is voor het herstel van het&#13;
primaat van de politiek. In het rapport Kohnstamm wordt het primaat van de politiek nu juist opgevoerd&#13;
om de tegenovergestelde beweging te onderbouwen.&#13;
17. Ar 124a e.v., in het bijzonder Ar 124c.&#13;
18. Commissie Sint, Verantwoord verzelfstandigen, Den Haag: Ministerie van Binnenlandse Zaken 1994.&#13;
19. Nota n.a.v. het verslag, TK 1996-1997, 24 622, nr. 7, paragraaf 3.&#13;
20. ‘Vooruit op eigen benen’, Rapport van de Commissie evaluatie Staatsbosbeheer, Den Haag: Ministerie&#13;
van Landbouw, Natuur en Voedselkwaliteit 2004.&#13;
21. www.publiekverantwoorden.nl. Zie hierover ook hierna: paragraaf 6.&#13;
22. Stb. 1998, 689.&#13;
23. Zie blz. 3 van de Memorie van Toelichting, TK, 1995-1996, 24 817, nr. 3.&#13;
24. Zie zeer uitgesproken op dit punt de MvT, t.a.p., blz. 12.&#13;
25. Stb. 1966, 455.&#13;
26. Na de invoering van de Algemene wet bestuursrecht te kwalificeren als een vorm van administratief&#13;
beroep, waarvan beroep bij respectievelijk de rechtbank en de Raad van State mogelijk is. Zie ArRvSt&#13;
18 juni 1998, AB 1999, 116 en Ar RvSt 15 februari 1999, AB 1999, 118.&#13;
27. TK 2003-2004, 29 650, nr. 3. De (inmiddels aangenomen) Zaaizaad- en plantgoedwet 2005 zal een dezer&#13;
dagen in het Staatsblad verschijnen.&#13;
28. B. Burggraaf, ‘Hoofdlijnen van de nieuwe Zaaizaad- en Plantgoedwet’, Agrarisch recht 2005, nr. 1, blz. 2;&#13;
K.A. Fikkert, ‘De ‘Raad voor Plantenrassen’, centraal punt in de nieuwe Zaaizaad- en Plantgoedwet’,&#13;
Agrarisch recht 2005, nr. 1, blz. 7.&#13;
29. TK 2003-2004, 29 650, nr. 3, blz. 18 e.v.&#13;
30. M.a.w.: de a en b grond van Ar 124c.&#13;
31. Stb. 1967, 266.&#13;
32. Stb. 1971, 72.&#13;
33. TK 1996-1997, 25 268, nr. 1.&#13;
34. Brief van de Minister van LNV, TK 2003-2004, 25 268, nr. 17.&#13;
35. TK 1996-1997, 25 268, nr. 1, bijlage, blz. 239.&#13;
36. TK 2003-2004, 29 515, nr. 2, bijlage.&#13;
37. Stb. 2004, 223.&#13;
38. Zie Rb. Groningen 11 februari 2003, Agrarisch recht 2003/5161. Anders: Rb. Zwolle 19 februari 2003,&#13;
Agrarisch recht 2003/5165.&#13;
39. Beide: Stcrt. 2002, 69.&#13;
40. TK 1997-1998, 23 147, nr. 112, blz. 62.&#13;
41. MvA, TK 1996-1997, 23 147, nr. 12, blz. 24 e.v.&#13;
42. E.H.M. Harbers, ‘Een nieuwe regeling voor de pacht, Het voorontwerp titel 7.5 Burgerlijk wetboek’,&#13;
Agrarisch recht 2004, blz. 748; D.W. Bruil, ‘Op naar een nieuwe Pachtwet’, Agrarisch recht 2004, blz. 759.&#13;
43. Zie artikel 8 Landbouwkwaliteitswet en artikel 87 Zaaizaad- en plantgoedwet.&#13;
44. Artikel 13 Landbouwkwaliteitswet, respectievelijk artikel 88 Zaaizaad- en plantgoedwet. Zie omtrent&#13;
het economisch tuchtrecht nader: E.G.M. Huijzer en K.A. Fikkert, ‘Tuchtrechtspraak in de agrarische&#13;
sector’ (Preadvies), Agrarisch recht september 1994, blz. 436, en de daar aangehaalde literatuur. Vgl. met&#13;
betrekking tot het tuchtrecht in de Zaaizaad- en plantgoedwet echter ook hierna de bespreking van de&#13;
nieuwe wet.&#13;
45. HvJ EG 29/82 (Luijpen), Jur. 1983, 151; HvJ EG 94/79 (Vriend) Jur. 1980, 327 en HvJ EG 237/82 (Jongeneel),&#13;
Jur. 1984, 483. Zie hieromtrent uitgebreid: H.E. Akyürek-Kievits, ‘Het Europees Hof en de&#13;
Landbouwkwaliteitswet’, Agrarisch recht augustus 1985, blz. 357.&#13;
46. Stb. 1992, 661.&#13;
47. Stb. 1980, 632.&#13;
48. Stb. 1977, 490.&#13;
49. Stb. 1994, 63.&#13;
50. Stb. 1984, 580.&#13;
51. Stb. 1998, 453.&#13;
52. Stb. 2002, 530.&#13;
53. Stb. 2000, 69.&#13;
54. Stb. 1970, 652.&#13;
55. Zie (met betrekking tot de NAK): brief van de Minister van LNV, TK 2003-2004, 29 650, nr. 7.&#13;
56. Stcrt. 1998, 95.&#13;
57. Aldus ook de toelichting bij Ar 124b.&#13;
58. TK 2003-2004, 29 650, nr. 3, blz. 48.&#13;
59. Stcrt. 2002, 41.&#13;
60. AR RvSt 30-11-1995, AB 1996, 136 (Stichting Silicose oud mijnwerkers) m. nt. S.E. Zijlstra. Zie voor&#13;
een overzicht ook Verheij in diens noot onder Ar RvSt 27-8-2003, AB 2004, 10 (Stichting Patiëntenfonds).&#13;
61. Zie met name Zijlstra, t.a.p.&#13;
62. T.a.p.&#13;
63. Overigens speelt deze vorm van verzelfstandiging zich af binnen de hiërarchische bevoegdheden die de&#13;
minister nu eenmaal heeft en blijft houden jegens zijn ondergeschikte aan wie hij een taak heeft geattribueerd.&#13;
64. Zie paragraaf 3.4 en bijlage V bij het IBO-VOR.&#13;
65. S.E. Zijlstra, ‘Weg met de zelfstandige bestuursorganen?’, NJB 2004, blz. 1980.&#13;
66. Philip Eijlander, ‘Moeizaam geworstel met zelfstandig bestuur’, NRC-Handelsblad 12 augustus 2004.&#13;
67. Financieele Dagblad 10 oktober 2004.&#13;
68. P. Frissen, ‘Een herkenbare staat’, Publiek management oktober 2004, blz. 13.&#13;
69. Te vinden op de website van de ROB, www.rfv.nl.&#13;
70. Zie de in paragraaf 3.1 reeds gememoreerde werkgroep publiek verantwoorden. Vergelijk in dit verband&#13;
ook Scheltema in diens rede ter gelegenheid van zijn afscheid van de WRR ‘De democratie voorbij de&#13;
staat’, Symposium WRR, september 2004, te vinden op www.wrr.nl.&#13;
</legacyfootnotes><footnotes><footnote/></footnotes><auteurs>mr. P.H.M. van Beukering</auteurs><published>2005-05-01 00:00:00</published><modified>2005-05-01 00:00:00</modified><editiondate>2005-05-01</editiondate><htmlpath>https://denhollander.info/artikel/4259</htmlpath></article>
</articles></edition>