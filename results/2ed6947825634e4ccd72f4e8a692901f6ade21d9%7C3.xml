<edition><articles><article><jaar>1999</jaar><naam>Tijdschrift voor Agrarisch Recht</naam><uitgave>6</uitgave><aflevering>6</aflevering><searchword>TvAR 6/1999</searchword><id>5705</id><udhid>UDH:TvAR/5705</udhid><titel>Pluimveerecht of pluimveeonrecht?</titel><searchwords><searchword>TvAR 6/1999</searchword><searchword>UDH:TvAR/5705</searchword></searchwords><attachments><attachment><name>1999_nr 6_Artikel_Bezemer.pdf</name><extention>pdf</extention><url>https://denhollander.info/download/5637/ci</url></attachment></attachments><inleiding>1. Inleiding&#13;
Het leek wel een goed idee om voor dit artikel over de introductie van pluimveerechten&#13;
een vergelijkbare titel te gebruiken als ruim een jaar geleden bij de varkensrechten.&#13;
1 Dat wil niet zeggen dat de conclusie ook gelijk is, hetgeen reeds kan blijken uit&#13;
het weglaten van de ondertitel.2 Er zijn namelijk nogal wat verschillen tussen de Wet&#13;
herstructurering varkenshouderij (Whv) en de Pluimveewet. Er is niettemin wel aanleiding&#13;
om het wetsvoorstel kritisch te bezien. Die aanleiding is vooral te vinden in de&#13;
weinig gelukkige hand van wetgeven die in het recente verleden op het terrein van de&#13;
landbouw te onderkennen is geweest. De Whv is daar wel het sterkste voorbeeld van,&#13;
nu deze wet door de rechter in strijd werd geacht met het EVRM en zelfs buiten werking&#13;
is gesteld.3 De reactie van overheidswege op dit vonnis geeft er evenmin blijk&#13;
van dat men de juiste weg voor ogen heeft.4 Maar ook andere voorbeelden vallen te&#13;
noemen: de uitvoering van het decentralisatieakkoord via ongeoorloofde mandaten,5&#13;
de ontwerp-Reconstructiewet waarbij men voorstellen uit de herijkingsoperatie&#13;
ineens overboord gooit,6 het debacle van de Interimwet ammoniak en veehouderij&#13;
inzake de verworven rechten,7 de gaten in de Richtlijn Veehouderij en Stankhinder,8&#13;
de gang van zaken rond de evaluatie van de Pachtwet, en zo zullen er wellicht nog&#13;
wel meer zaken te noemen zijn.&#13;
In dit artikel zullen wij de ontwerp-Pluimveewet9 – die is vormgegeven als een wijziging&#13;
van de Meststoffenwet – aan een beschouwing onderwerpen. De eerste vraag die&#13;
zich aandient is: wat is de aanleiding voor de wet en is er geen alternatieve oplossing (par. 2)? Vervolgens zal het nieuwe systeem van pluimveerechten worden beschreven&#13;
(par. 3). In par. 4 wordt kort aandacht besteed aan de onderwerpen die de Whv zo&#13;
problematisch maakten (marktordening en schadevergoeding). Ten slotte zullen enkele&#13;
conclusies worden getrokken (par. 5).</inleiding><content>2. Aanleiding en alternatief&#13;
2.1. Aanleiding&#13;
In een brief aan de Tweede Kamer d.d. 6 november 1998 werd de wet reeds aangekondigd.&#13;
10 In de memorie van toelichting wordt opnieuw aangegeven dat de wet&#13;
noodzakelijk is om de uitbreiding van de pluimveestapel tot staan te brengen ter&#13;
beheersing van de mestproblematiek. De wet wordt verder in verband gebracht met&#13;
de Nitraatrichtlijn. Uitbreiding van de pluimveestapel was onder het regime van de&#13;
mestproductierechten nog op een aantal manieren mogelijk:11&#13;
– benutting van grondgebonden mestproductierechten;&#13;
– het in gebruik nemen van latente mestproductieruimte;&#13;
– omschakeling van andere diersoorten naar kalkoenen.12&#13;
Omdat deze uitbreidingsmogelijkheden ook – anders dan bij varkens overigens13 –&#13;
daadwerkelijk tot uitbreiding leidden, acht de regering het thans noodzakelijk om tot&#13;
een bevriezing te komen. Dit geeft de sector meteen de ruimte om iets te doen aan de&#13;
mestafzet, het dierenwelzijn en de diergezondheid. Net als destijds bij de varkens&#13;
wordt een verband gelegd met het mineralenaangiftesysteem (Minas), in die zin dat&#13;
dat systeem slechts te handhaven zou zijn als er een evenwicht op de mestmarkt is.&#13;
Naast Minas blijft dus volgens de regering een of andere vorm van regulering van de&#13;
productie noodzakelijk.&#13;
2.2. Minas&#13;
Ten aanzien van Minas vallen wel enkele kanttekeningen te maken. In de eerste plaats&#13;
moet worden erkend dat vrijwel geen enkele individuele boer uit de moeilijkheden bij&#13;
het kwijtraken van zijn mest de conclusie trekt dat dan maar wat minder dieren moeten&#13;
worden gehouden. Het rechtstreekse verband tussen mest, Minas en aantallen&#13;
dieren wordt met andere woorden op bedrijfsniveau nauwelijks gelegd. Er zijn maar&#13;
weinig boeren die de mestafzet als hun eigen probleem zien; men slaagt er telkens&#13;
weer in om andere factoren aan te wijzen: het slechte weer, de eisen die aan exportmest&#13;
worden gesteld, de ongelukkige uitkomsten vanwege de herbevolking na de varkenspest,&#13;
de onttrekking van grond aan de landbouw en het daarmee wegvallen van&#13;
plaatsingsruimte enzovoorts. Bij dit gegeven moet echter onmiddellijk worden aangetekend&#13;
dat deze houding van veehouders wel enigszins verklaarbaar is. Zo moet in&#13;
aanmerking worden genomen dat Minas een nieuw systeem is dat nog maar ruim een jaar wordt toegepast. De eerste ‘uitslag’ is zelfs nog niet eens bekend. Verder zou het&#13;
wel eens zo kunnen zijn dat handhaving van het systeem van mestproductierechten&#13;
een negatief effect heeft op de opvattingen over Minas: immers als het juridisch&#13;
mogelijk is om de veestapel nog uit te breiden, kan de neiging bestaan om dat dan&#13;
ook maar te doen en dan wat minder acht te slaan op feitelijke moeilijkheden bij de&#13;
afzet van mest.14 Wellicht is hier zelfs sprake van een self-fulfilling prophecy: waarom&#13;
zou een veehouder wel in de sturingskracht van Minas geloven als de overheid dat&#13;
zelf overduidelijk niet doet?15&#13;
In de tweede plaats moet worden erkend dat Minas op dit moment nog te veel ontsnappingsmogelijkheden&#13;
– en dus mogelijkheden voor fraude – bevat. Zo vallen de&#13;
extensieve veehouderij en de akkerbouw nog niet onder het systeem. Ook de kunstmest&#13;
bleef er nog buiten.&#13;
In de derde plaats moet worden erkend dat rond Minas nog een groot aantal technische&#13;
problemen speelt, die tot onjuiste uitkomsten zouden kunnen leiden. Te denken&#13;
valt aan problemen bij de bemonstering met de lange wachttijd voor de resultaten&#13;
en onverklaarbare verschillen in gehaltes.&#13;
Naar onze mening verdient Minas meer krediet. In essentie is het namelijk een prachtig&#13;
systeem van regulering. In plaats van te sturen op middelen stuurt Minas op&#13;
(milieu)doelen, en dat is positief te waarderen omdat het ruimte schept voor een eigen&#13;
inbreng bij het kiezen van de middelen. Ook het handhavingsysteem – het stelsel van&#13;
regulerende heffingen op basis van een gedegen administratieve verantwoording –&#13;
verdient verre de voorkeur boven een bestuurlijke of strafrechtelijke handhaving. Het&#13;
is ons trouwens een raadsel waarom de handhaving van Minas zo geweldig problematisch&#13;
wordt geacht. Voorwaarde is natuurlijk dat de ontsnappingsmogelijkheden worden&#13;
afgesloten. Natuurlijk is het ook nodig de heffingen zodanig hoog te stellen dat&#13;
deze op zich al aanleiding geven om weerstand te bieden tegen de fraudedruk. Maar&#13;
vervolgens valt niet in te zien dat handhaving, inclusief een behoorlijke pakkans, dan&#13;
niet mogelijk zou zijn.16 Een ooit uitgevoerde ex-ante evaluatie moet beslist onvoldoende&#13;
worden geacht voor een definitief oordeel op dit punt. En dan nog: als we&#13;
zouden afstappen van het sturen via de productierechten komt er ook capaciteit vrij –&#13;
zowel in geld als in energie, zowel bij overheid als bij bedrijfsleven – om Minas te&#13;
handhaven.&#13;
Men zou de boven gevolgde redenering zelfs nog kunnen omdraaien: als er een&#13;
evenwicht is op de mestmarkt, wat voegt Minas daar dan nog aan toe? Eenvoudige&#13;
gebruiksnormen zoals we die kenden onder het regime van het Besluit gebruik dierlijke&#13;
meststoffen zijn dan verder toch voldoende? Wij zijn van mening dat de wetgever&#13;
een duidelijke keuze zou moeten maken voor het ene of het andere reguleringssysteem. Of die keuze reeds onmiddellijk zou moeten worden gemaakt, staat wat ons&#13;
betreft nog ter discussie. Het zou wellicht niet verstandig zijn om per direct alle&#13;
mestproductierechten, varkensrechten en pluimveerechten af te schaffen, niet eens&#13;
zozeer omdat te vrezen valt dat er een enorme explosie van aantallen dieren zou&#13;
plaatsvinden – quod non –, maar vooral omdat er nog recent veel energie in is gestoken&#13;
en dit de overheid wel in een heel onbetrouwbaar daglicht zou plaatsen. Niettemin&#13;
is het thans wel noodzakelijk om voor de wat langere termijn een perspectief te&#13;
schetsen en daarin keuzes te maken.17 De Integrale Notitie is aan een nieuwe versie&#13;
toe.&#13;
2.3. Toekomst&#13;
Daarmee komen wij op het toekomstperspectief. De Pluimveewet wordt door de&#13;
regering nadrukkelijk als een tussenstap aangekondigd.18 De sectorplannen zoals die&#13;
tot nu toe zijn gemaakt, gaan niet ver genoeg. Er zijn nog veel problemen op het&#13;
gebied van mestafzet, productveiligheid (salmonella en campylobacter), dierenwelzijn&#13;
en diergezondheid. De Pluimveewet geeft aan de sector de ruimte om zijn verantwoordelijkheid&#13;
waar te maken, aldus de regering. Ingrijpen wordt in het vooruitzicht&#13;
gesteld als er voor het jaar 2000 niet de noodzakelijke maatregelen zijn genomen. In&#13;
oktober 1999 moet een herstructureringsplan op tafel liggen. Daarvoor is nu een&#13;
stuurgroep actief.&#13;
2.4. Nieuwe grondslag nodig?&#13;
Het wetsvoorstel kiest thans voor een nieuwe grondslag voor de regulering van de&#13;
pluimveesector in plaats van de mestproductierechten: het pluimveerecht. Volgens de&#13;
definitie is het pluimveerecht de “in kilogrammen fosfaat uitgedrukte hoeveelheid&#13;
dierlijke meststoffen afkomstig van kippen en kalkoenen die (...) in een kalenderjaar&#13;
ten hoogste op een bedrijf mag worden geproduceerd”.19 Hier valt al direct een verschil&#13;
op met de Whv: er wordt niet gesproken over aantallen dieren, maar over te&#13;
produceren mest. Vergeleken met de Whv is er in het omrekeningsproces derhalve&#13;
een schakel verdwenen: de varkenseenheid, of beter gezegd, er is thans geen pluimvee-&#13;
eenheid geïntroduceerd.20 In feite betekent dit dat, vergeleken met het systeem&#13;
van mestproductierechten, het reguleringsobject niet verandert; men zou kunnen zeggen&#13;
dat er een nieuwe naam wordt gegeven aan de mestproductierechten voor de&#13;
diergroepen kippen en kalkoenen.21 Wel worden door de omrekeningsoperatie de bovengenoemde gaten in het systeem&#13;
van mestproductierechten gedicht. De vraag is nu of dat niet ook veel eenvoudiger&#13;
had gekund:&#13;
– Het voorkomen dat men grondgebonden rechten gaat benutten was al wel heel&#13;
simpel geweest door een deel van het uitbreidingsverbod van art. 55 Meststoffenwet&#13;
te schrappen, namelijk de woorden “indien de productie groter is of daarmee&#13;
groter wordt dan 125 kg fosfaat per hectare per jaar van de tot het bedrijf behorende&#13;
oppervlakte landbouwgrond”. Elke uitbreiding is dan verboden. Weliswaar&#13;
neemt men dan ook de andere diergroepen mee, maar een groot bezwaar kan dat&#13;
toch niet zijn, zeker niet nu voor rundvee de mestproductierechten zullen vervallen&#13;
en vervangen worden door grootvee-eenheden.22 Grondgebonden mestproductierechten&#13;
die reeds benut werden, blijven verder gewoon intact.&#13;
– Om te voorkomen dat men latente mestproductieruimte gaat benutten is iets meer&#13;
nodig. In beginsel staan – binnen het systeem van mestproductierechten – twee&#13;
wegen open: a) de latentie wordt geschrapt, of b) de latentie mag niet worden&#13;
benut voor kippen en kalkoenen. De laatste optie is in feite gekozen met het&#13;
pluimveerecht. Optie a) zou een eenmalige operatie vergen waarbij het geregistreerde&#13;
mestproductierecht wordt verlaagd tot het niveau van de werkelijk gehouden&#13;
aantallen dieren in 1997. Probleem daarbij is uiteraard dat het dan – evenals bij&#13;
varkens – gaat om onteigening waarvoor een schadeloosstelling gegeven moet&#13;
worden. Optie b) ligt derhalve meer voor de hand. Daarvoor is eveneens een eenmalige&#13;
operatie nodig: het splitsen van de huidige mestproductierechten in mestproductierechten&#13;
voor kippen en kalkoenen (op het niveau van aantallen dieren in&#13;
1997) en mestproductierechten voor andere diersoorten. Waarschijnlijk is hier niet&#13;
eens een wetwijziging voor nodig en kan volstaan worden met aanpassing van het&#13;
Registratiebesluit dierlijke meststoffen, nu het in feite slechts om een hergroepering&#13;
van de diersoorten gaat.23&#13;
– Om te voorkomen dat omgeschakeld wordt van andere diersoorten naar kalkoenen&#13;
volstaat een eenvoudige aanpassing van het omwisselingsverbod (art. 55 lid 7)&#13;
door daaraan toe te voegen ‘kalkoenen’. Het is misschien in het algemeen wel een&#13;
goed idee om mestproductierechten te registreren per diersoort en niet per diergroep&#13;
om eventuele toekomstige omschakelingsproblemen voor te zijn.24&#13;
Al met al zijn wij van mening dat de wetgevingsoperatie eenvoudiger had gekund en&#13;
dat introductie van het begrip ‘pluimveerecht’ niet noodzakelijk is om een uitbreiding&#13;
van de pluimveestapel te voorkomen.&#13;
3. Het systeem van pluimveerechten&#13;
Anders dan bij de invoering van het stelsel van varkensrechten wordt het stelsel van&#13;
pluimveerechten direct ondergebracht in de Meststoffenwet. Daartoe wordt Hoofdstuk V van de Meststoffenwet onderverdeeld in twee titels, waarbij de eerste titel de&#13;
huidige uitbreidingsverboden bevat en in de tweede titel het nieuwe stelsel van pluimveerechten&#13;
wordt geregeld.&#13;
3.1. Uitbreidingsverbod&#13;
Op grond van het voorgestelde art. 58c is het verboden op een bedrijf in een kalenderjaar&#13;
een grotere hoeveelheid dierlijke meststoffen afkomstig van kippen en kalkoenen&#13;
te produceren dan het voor dat jaar voor het bedrijf geldende pluimveerecht. Het&#13;
houden van kippen en kalkoenen is bij de invoering van het nieuwe systeem dus&#13;
alleen nog mogelijk op basis van een pluimveerecht. Het mestproductierecht wordt&#13;
bij inwerkingtreding van art. 58c overeenkomstig verlaagd met het aan het bedrijf&#13;
toekomende pluimveerecht (art. 56). Gelukkig is daar thans niet zo’n ingewikkelde&#13;
omrekeningsformule voor nodig als destijds bij de invoering van de varkensrechten.&#13;
Opmerking verdient dat de huidige mogelijkheden om mestproductie door andere&#13;
diersoorten om te wisselen voor de mestproductie door kalkoenen derhalve zullen&#13;
vervallen. De regering vreest dat de problematiek anders zal verschuiven van de kippensector&#13;
naar de kalkoenensector.25&#13;
Ook het enkele bezit van grond geeft niet langer het recht om een productie van&#13;
125 kg kippen- of kalkoenenfosfaat per hectare per jaar te produceren. Daar zal te&#13;
allen tijden een pluimveerecht tegenover moeten staan. Wat betreft de tot het bedrijf&#13;
behorende hoeveelheid landbouwgrond valt direct weer een verschil met de Whv op:&#13;
er wordt bij het nieuwe stelsel geen onderscheid gemaakt tussen een grondgebonden&#13;
en een niet-grondgebonden deel van het pluimveerecht. Bij een varkenshouderijbedrijf&#13;
moet de landbouwgrond vrij zijn van mestproductie door andere diersoorten&#13;
wil de varkenshouder het overeenkomstige deel van het grondgebonden varkensrecht&#13;
kunnen benutten. In de pluimveehouderij kan het volledige pluimveerecht worden&#13;
benut, ook als een deel van het pluimvee voorheen op basis van het grondgebonden&#13;
mestproductierecht werd gehouden en na invoering van het stelsel dezelfde grond&#13;
wordt benut voor het houden van andere diersoorten dan kippen en kalkoenen. In&#13;
feite zal zo dus een uitbreiding van de mestproductie in haar totaliteit mogelijk zijn.&#13;
Een vergelijkbare voorziening als bij de Whv acht de regering echter niet nodig,&#13;
omdat deze het wetsvoorstel aanmerkelijk complexer zou maken en ze de strekking&#13;
van het wetsvoorstel, namelijk de enkele bevriezing van de pluimveestapel, te buiten&#13;
gaat. Dezelfde gedachtelijn wordt gevolgd ten aanzien van het niet laten vervallen van&#13;
de latente ruimte voor zover deze aan de pluimveetak kon worden toegerekend. De&#13;
latente ruimte wordt weliswaar niet omgezet in het pluimveerecht, maar blijft wel&#13;
bestaan als mestproductierecht, waardoor de mestproductie door andere diersoorten&#13;
dan varkens, kippen en kalkoenen in beginsel zal kunnen toenemen.&#13;
Het uitbreidingsverbod van art. 58c is niet van toepassing indien op een bedrijf niet&#13;
meer kippen en kalkoenen worden gehouden dan overeenkomt met 100 legkippen.&#13;
Op niet-bedrijven mag maximaal een aantal kippen en kalkoenen worden gehouden&#13;
dat overeenkomt met 100 legkippen. Voor de bepaling van het aantal dieren van de&#13;
diersoorten kip en kalkoen dat overeenkomt met 1 legkip, wordt de fosfaatproductie van de desbetreffende diersoort en diercategorie (volgens de normen van bijlage A bij&#13;
de Meststoffenwet) vermenigvuldigd met 2 (art. 58d).26 Volgens de toelichting is deze&#13;
bepaling opgenomen om de hobbypluimveehouders tegemoet te komen. Het houden&#13;
van 100 legkippen is in de hobbysfeer een niet ongebruikelijk aantal. Ook wordt een&#13;
einde gemaakt aan de discussie over de vraag bij welke omvang nu precies van een&#13;
‘bedrijf’ in de zin van art. 1 lid 1 onderdeel j van de Meststoffenwet sprake is, aldus de&#13;
toelichting.27 Hierbij dient wel te worden opgemerkt dat bij de interpretatie van art. 1&#13;
Wet milieubeheer van een veel lager aantal dieren wordt uitgegaan; de Handreiking&#13;
voor het hobbymatig houden van dieren28 houdt in dat reeds bij 20 of 30 kippen sprake&#13;
is van het bedrijfsmatig houden van dieren, waarvoor dan ook een milieuvergunning&#13;
nodig is. Het lijkt moeilijk uit te leggen waarom de hobby in de ene wet al ophoudt&#13;
bij 20 kippen en in de andere pas bij 100 kippen.&#13;
3.2. Omvang van het pluimveerecht&#13;
Het pluimveerecht op het tijdstip van inwerkingtreding van het uitbreidingsverbod&#13;
van art. 58c komt overeen met de in het referentiejaar – te weten 1997, 1996 of 1995 –&#13;
geproduceerde hoeveelheid dierlijke meststoffen afkomstig van de in dat jaar gemiddeld&#13;
op het bedrijf aanwezige kippen en kalkoenen (art. 58h lid 1). Uitgangspunt&#13;
voor de bepaling van het gemiddeld aantal dieren in de desbetreffende jaren is de&#13;
opgave die door de pluimveehouder zelf in het kader van de mestwetgeving is gedaan&#13;
op de aangifte overschotheffing,29 of in geval van een grondgebonden bedrijf, het&#13;
afsluitformulier van de mestboekhouding30 (bij een fosfaatproductie van 110 tot 125&#13;
kg per hectare), of de vrijstellingsverklaring mestboekhoudplicht31 (bij een fosfaatproductie&#13;
van minder dan 110 kg per hectare). De gegevens van genoemde formulieren&#13;
en de correcties daarop worden slechts in aanmerking genomen voor zover deze&#13;
door Bureau Heffingen zijn ontvangen vóór 6 november 1998, de datum van de brief&#13;
van de minister aan de Tweede Kamer met daarin de aankondiging van de onderhavige&#13;
maatregelen (art. 58b lid 1 onderdelen d en e).&#13;
Aan de opgegeven aantallen dieren wordt wel een maximum gesteld: de geproduceerde&#13;
hoeveelheid meststoffen wordt slechts in aanmerking genomen voor zover&#13;
deze binnen het voor dat jaar geldende mestproductierecht daadwerkelijk kon plaatsvinden&#13;
(art. 58h leden 2 en 3).&#13;
Als referentiejaar geldt het jaar 1997, tenzij de pluimveehouder 1996 of 1995 als&#13;
referentiejaar kiest. Daartoe dient de pluimveehouder zijn bedrijf aan te melden (art.&#13;
58g lid 2). De aanmelding dient binnen zes weken na inwerkingtreding van het uitbreidingsverbod bij Bureau Heffingen te geschieden (art. 58n). Voor de bepaling van&#13;
de omvang van het pluimveerecht worden drie referentiejaren geboden in plaats van&#13;
twee zoals bij de Whv. Dit verschil is blijkens de toelichting32 gemaakt omdat bij de in&#13;
de pluimveehouderij gebruikelijke bedrijfssystemen sprake is van een groter risico dat&#13;
twee jaren niet representatief zijn. In de pluimveehouderij is in het algemeen sprake&#13;
van productiecycli waarbij de gehele pluimveestapel tegelijk wordt opgezet en aan het&#13;
eind van de productiecyclus tegelijk van het bedrijf wordt afgevoerd, welk systeem&#13;
gepaard gaat met een grotere kans op bezettingsverliezen en tijdelijke leegstand. Deze&#13;
productiecycli duren met name in de legkippensector veelal langer dan een jaar.&#13;
Een regeling overeenkomstig art. 8 Whv is in onderhavig wetsontwerp niet getroffen.&#13;
Art. 8 Whv bevat een afwijkende bepaling van het varkensrecht voor varkenshouders&#13;
die in een of beide referentiejaren, 1995 en/of 1996, geen opgave van het op het&#13;
bedrijf aanwezige aantal dieren en van hun mestproductie hebben gedaan. Het gaat&#13;
hierbij voornamelijk om de zogenaamde ‘mestboycotters’. De beide referentiejaren in&#13;
de Whv zijn blijkens de toelichting juist de jaren waarin de mestboycotacties speelden.&#13;
33 Een regeling conform art. 8 Whv is volgens de regering niet nodig, omdat het&#13;
onderhavige wetsvoorstel geen twee maar drie referentiejaren kent en de pluimveesector&#13;
bovendien een sector is waar de mestboycotacties niet of nauwelijks speelden.&#13;
Een dergelijke voorziening wordt thans ook niet verantwoord geacht, omdat het&#13;
gevaar bestaat dat zij met name zou worden benut door bedrijven waarvoor zij niet is&#13;
bedoeld, zoals bedrijven waarop de productie feitelijk is beëindigd of bedrijven waarop&#13;
geen pluimvee maar dieren van andere soorten werden gehouden. Het is evenwel&#13;
niet in te zien waarom deze voorziening bij de invoering van het stelsel van varkensrechten&#13;
destijds wel verantwoord was.&#13;
Wel analoog aan de bepalingen in de Whv is de bepaling van de omvang van het&#13;
pluimveerecht in het geval er een bedrijfsoverdracht heeft plaatsgevonden in het referentiejaar.&#13;
34 Bij een overdracht van het bedrijf in het referentiejaar betreffen de opgaven&#13;
van het gemiddeld gehouden aantal dieren die zijn gedaan door de vervreemder&#13;
respectievelijk de verwerver van het bedrijf een verschillende periode van het desbetreffende&#13;
jaar. Teneinde het gemiddeld gehouden aantal dieren in het gehele referentiejaar&#13;
te kunnen bepalen, worden de opgegeven aantallen dieren door de vervreemder&#13;
en door de verwerver van het bedrijf bij elkaar opgeteld (art. 58b lid 2). De datum&#13;
van bedrijfsoverdracht is daarbij bepalend voor de mate waarin elk van de gemiddelden&#13;
meetelt.&#13;
Omdat wordt uitgegaan van het gemiddeld gehouden aantal dieren in een periode in&#13;
het verleden, dient het toe te kennen pluimveerecht te worden gecorrigeerd voor&#13;
mutaties die zich ten aanzien van het bedrijf hebben voorgedaan vóór het tijdstip&#13;
waarop het stelsel van pluimveerechten van kracht wordt. Achtereenvolgens wordt&#13;
ingegaan op vergroting van het niet-gebonden mestproductierecht na het referentiejaar,&#13;
verkleining van het mestproductierecht na het referentiejaar, samenvoeging van bedrijven, onomkeerbare investeringsverplichtingen met het oog op uitbreiding van&#13;
de pluimveestapel binnen het aanwezige mestproductierecht, varkenshouders die&#13;
hebben afgezien van (een deel van) het varkensrecht vanwege een (gehele of gedeeltelijke)&#13;
omschakeling naar de pluimveehouderij en pluimveehouders die bezig waren&#13;
met een herstart van het bedrijf dan wel met een uitbreiding van het bedrijf op basis&#13;
van verworven grondgebonden mestproductierechten.&#13;
a. Vergroting van het niet-gebonden mestproductierecht na het referentiejaar&#13;
Bij de bepaling van de hoogte van het pluimveerecht wordt rekening gehouden met&#13;
vergroting van het niet-gebonden mestproductierecht na het referentiejaar, zij het dat&#13;
de kennisgeving van verplaatsing bij Bureau Heffingen moet zijn gedaan vóór&#13;
6 november 1998, de datum waarop onderhavige maatregelen door de minister zijn&#13;
aangekondigd. Het pluimveerecht kan op grond van het voorgestelde art. 58j lid 1&#13;
worden vergroot met de hoeveelheid fosfaat die ten hoogste overeenkomt met de vergroting&#13;
van het niet-gebonden mestproductierecht. De pluimveehouder dient de&#13;
omvang van de gewenste vergroting zelf te melden bij Bureau Heffingen.&#13;
De rekensystematiek verschilt enigszins van die van de Whv. In de Whv wordt&#13;
onderscheid gemaakt tussen verworven mestproductierechten in het referentiejaar en&#13;
verworven mestproductierechten na het referentiejaar. Zijn mestproductierechten&#13;
verworven in het referentiejaar, dan is het mogelijk dat de verwerver een deel van&#13;
deze rechten in het referentiejaar nog niet mocht benutten omdat de rechten reeds&#13;
waren benut op het bedrijf waarvan ze afkomstig waren, een en ander ingevolge art. 9&#13;
lid 6 van de Wet verplaatsing mestproductie. In de Whv is bepaald dat het varkensrecht&#13;
kan worden vergroot met (90% van) de hoeveelheid varkenseenheden overeenkomend&#13;
met het nog niet-benutbare deel van de verworven mestproductierechten.&#13;
De regering stelt thans bij de invoering van het stelsel van pluimveerechten dat dit&#13;
nog niet-benutbare deel van in het referentiejaar verworven mestproductierechten na&#13;
het referentiejaar beschikbaar komt. Uitgangspunt voor de vergroting van het pluimveerecht&#13;
is dan ook het totaal aan vergrotingen van het mestproductierecht zoals deze&#13;
na het referentiejaar per saldo hebben plaatsgevonden; een aanzienlijk eenvoudiger&#13;
rekensystematiek dan in de Whv is gevolgd, dunkt ons.&#13;
Aangezien kalkoenen kunnen worden gehouden op basis van alle soorten mestproductierechten,&#13;
wordt in het voorgestelde art. 58j geen onderscheid gemaakt tussen&#13;
niet-gebonden mestproductierechten varkens en kippen en niet-gebonden mestproductierechten&#13;
voor andere diersoorten. Een vergroting van het niet-gebonden mestproductierecht&#13;
van bijvoorbeeld schapen na het referentiejaar zou bij invoering van&#13;
dit nieuwe stelsel derhalve kunnen leiden tot toekenning van een groter pluimveerecht&#13;
en dus tot een vergroting van de pluimveestapel.&#13;
Kennisgevingen van verplaatsing die op of na 6 november 1998 bij Bureau Heffingen&#13;
zijn gedaan, leiden ingevolge art. 85j lid 1 niet tot een vergroting van het pluimveerecht,&#13;
maar enkel tot een vergroting van het mestproductierecht. Deze bepaling is&#13;
analoog aan de bepaling van art. 12 Whv en is opgenomen om anticipatie-effecten te&#13;
voorkomen. b. Verkleining van het mestproductierecht na het referentiejaar&#13;
Ook de rekensystematiek ten aanzien van verkleiningen van het mestproductierecht&#13;
na het referentiejaar is aanzienlijk vereenvoudigd ten opzichte van de Whv. Waar in&#13;
de Whv iedere verkleining an sich ten laste wordt gebracht van het varkensrecht&#13;
(zoals ook iedere vergroting van het mestproductierecht in beginsel leidt tot een vergroting&#13;
van het varkensrecht), wordt bij het nieuwe stelsel van pluimveerechten als&#13;
uitgangspunt genomen dat alle verkleiningen van het mestproductierecht na het referentiejaar&#13;
uiteindelijk doorwerken in de hoogte van het mestproductierecht zoals dat&#13;
geldt op het moment voor inwerkingtreding van het stelsel. In art. 58l is aldus&#13;
bepaald dat het bij inwerkingtreding van het uitbreidingsverbod van art. 58c geldende&#13;
pluimveerecht van het bedrijf nooit groter kan zijn dan het op de dag vóór inwerkingtreding&#13;
van het uitbreidingsverbod op het bedrijf rustende mestproductierecht.&#13;
Een verkleining van het niet-gebonden mestproductierecht die is gecompenseerd&#13;
door een vergroting van het grondgebonden mestproductierecht leidt zo derhalve&#13;
niet tot een negatieve bijstelling van het pluimveerecht. Ook als een andere veehouderijtak&#13;
dan die van kippen en kalkoenen is verkleind of uitsluitend latente productieruimte&#13;
is verkocht, leidt dat niet onmiddellijk tot een verlaging van het pluimveerecht,&#13;
zolang het gemiddeld gehouden aantal kippen en kalkoenen in het referentiejaar&#13;
nog maar ‘past’ binnen het mestproductierecht zoals dat geldt op de dag voor&#13;
inwerkingtreding van het uitbreidingsverbod.&#13;
c. Samenvoeging van bedrijven&#13;
In het voorgestelde art. 58i is een voorziening getroffen voor bedrijven die in of na&#13;
het referentiejaar door samenvoeging zijn ontstaan. In dat geval bestaat immers van&#13;
het door de samenvoeging ontstane bedrijf geen representatieve of zelfs helemaal&#13;
geen opgave van het gemiddeld gehouden aantal dieren in het referentiejaar. De&#13;
getroffen voorziening bestaat hierin dat ten aanzien van een samenvoeging in het&#13;
referentiejaar voor de bepaling van de hoogte van het pluimveerecht wordt uitgegaan&#13;
van de som van de door de oorspronkelijke bedrijven en het door samenvoeging ontstane&#13;
bedrijf opgegeven jaargemiddelden; dit alles afhankelijk van de datum van de&#13;
samenvoeging naar tijdsevenredigheid. Bij een samenvoeging na het referentiejaar&#13;
wordt uitgegaan van de jaargemiddelden van de oorspronkelijke bedrijven. Met eventueel&#13;
verworven en/of vervreemde mestproductierechten, in of na het referentiejaar,&#13;
en op de oorspronkelijke bedrijven dan wel op het door samenvoeging ontstane&#13;
bedrijf, wordt rekening gehouden overeenkomstig de bepalingen in de hiervoor&#13;
besproken artikelen 58j en 58l. Voor splitsingen van bedrijven in of na het referentiejaar&#13;
is geen afzonderlijke voorziening getroffen. Splitsingen worden gezien als een&#13;
verplaatsing van mestproductierechten en vallen aldus onder het regime van de artikelen&#13;
58j en 58l.&#13;
De bepalingen ten aanzien van samenvoegingen en splitsingen van bedrijven zoals&#13;
die in dit wetsontwerp zijn opgenomen, zijn analoog aan de bepalingen in de Whv.35 d. Onomkeerbare investeringsverplichtingen met het oog op uitbreiding van de&#13;
pluimveestapel binnen het aanwezige mestproductierecht&#13;
Terwijl op grond van de Whv voor bepaalde groepen varkenshouders waarbij de&#13;
bepaling van de hoogte van het varkensrecht of fokzeugenrecht overeenkomstig de&#13;
bepalingen van de wet leidt tot onbillijkheden van overwegende aard, voorzieningen&#13;
zijn getroffen in een AMvB – het alom bekende Besluit hardheidsgevallen Wet herstructurering&#13;
varkenshouderij – is voor pluimveehouders in vergelijkbare omstandigheden&#13;
een en ander reeds in de wet zelf geregeld. Het voorgestelde art. 58k bevat een&#13;
voorziening voor pluimveehouders waarvan het bedrijf verkeerde in een proces van&#13;
uitbreiding of omschakeling binnen het reeds aanwezige mestproductierecht. De&#13;
voorwaarde voor een afwijkende bepaling van het pluimveerecht op grond van&#13;
art. 58k is dat vóór 6 november 1998 reeds onomkeerbare stappen zijn gezet voor de&#13;
uitbreiding of omschakeling in de vorm van een reeds aangevangen bouw van stalruimte&#13;
of anderszins onomkeerbare investeringsverplichtingen zijn aangegaan, zoals&#13;
de aankoop van de benodigde ammoniakrechten. Concreet komt het erop neer dat in&#13;
de periode van 1 januari 1994 tot en met 5 november 1998 door het bevoegd gezag&#13;
een milieuvergunning is verleend, bij het bevoegd gezag een milieuvergunning en een&#13;
bouwvergunning als bedoeld in art. 40 van de Woningwet zijn aangevraagd, dan wel&#13;
bij het bevoegd gezag overeenkomstig art. 4 van het Besluit melkrundveehouderijen&#13;
milieubeheer of art. 4 van het Besluit akkerbouwbedrijven milieubeheer een of meer&#13;
meldingen zijn gedaan en bouwvergunningen zijn aangevraagd; bovendien moet&#13;
uiterlijk op 1 januari 2004 extra huisvesting zijn gerealiseerd om alle kippen of kalkoenen&#13;
die op grond van het aan het bedrijf toekomende pluimveerecht kunnen worden&#13;
gehouden, daadwerkelijk te kunnen huisvesten overeenkomstig de milieuvergunning&#13;
of overeenkomstig het Besluit melkrundveehouderijen milieubeheer of het&#13;
Besluit akkerbouwbedrijven milieubeheer (art. 58k lid 1 onderdeel a). Een bedrijf&#13;
komt ingeval van een voorgenomen uitbreiding van de pluimveestapel bovendien&#13;
alleen voor een afwijkende bepaling van het pluimveerecht in aanmerking indien het&#13;
gaat om een substantiële uitbreiding, dat wil zeggen dat sprake moet zijn van een vergroting&#13;
van de pluimveestapel van ten minste 10% ten opzichte van het aantal dieren&#13;
dat zou kunnen worden gehouden indien het pluimveerecht zou worden bepaald&#13;
overeenkomstig het voorgestelde art. 58h of art. 58i. Alleen ingeval van een voorgenomen&#13;
substantiële uitbreiding zou zonder nadere voorziening immers sprake zijn van&#13;
een onevenredig nadeel voor de betrokken pluimveehouder, aldus de toelichting.&#13;
De exacte regels voor de afwijkende bepaling van het pluimveerecht zullen worden&#13;
gesteld bij AMvB, waarbij het te bepalen pluimveerecht in ieder geval ten hoogste&#13;
overeen komt met het mestproductierecht geldend op 5 november 1998 (art. 58k lid&#13;
2), of als het mestproductierecht nadien nog is verkleind, het mestproductierecht&#13;
zoals dat geldt onmiddellijk voor de invoering van het stelsel van pluimveerechten&#13;
(art. 58l). Bij deze AMvB zullen ook nadere voorwaarden en beperkingen kunnen&#13;
worden gesteld, zo blijkt uit het derde lid van art. 58k.&#13;
e. Varkenshouders die hebben afgezien van (een deel van) het varkensrecht&#13;
vanwege een (gehele of gedeeltelijke) omschakeling naar de pluimveehouderij&#13;
In het voorgestelde art. 58k is voorts een voorziening getroffen voor veehouders die,&#13;
met het oog op omschakeling naar pluimvee, op grond van art. 14 Whv geheel of&#13;
gedeeltelijk hebben afgezien van het varkensrecht waarop zij ingevolge hoofdstuk II van die wet aanspraak hadden kunnen maken. Bepaling van het pluimveerecht op&#13;
grond van de artikelen 58h of 58i zou voor de betrokken veehouders tot onevenredige&#13;
nadelen kunnen leiden omdat in de referentiejaren geen of minder pluimvee werd&#13;
gehouden en mogelijkerwijs niet op tijd de benodigde milieu- en bouwvergunning&#13;
zijn aangevraagd, waardoor ook de voorziening in art. 58k lid 1 onderdeel a geen soelaas&#13;
biedt.&#13;
De bedoelde bepaling in art. 58k lid 2 onderdeel b voorziet in een verhoging van&#13;
het pluimveerecht met ten hoogste de hoeveelheid fosfaat overeenkomend met het&#13;
deel van het varkensrecht waarvan de veehouder heeft afgezien op grond van art. 14&#13;
Whv. Voorwaarde is wel dat, indien bij invoering van het stelsel van varkensrechten&#13;
de latente ruimte binnen het mestproductierecht niet is komen te vervallen – wat&#13;
ingevolge art. 55a leden 1 en 2 van de Meststoffenwet het geval is wanneer de veehouder&#13;
afstand heeft gedaan van zijn gehele varkensrecht –, deze latente ruimte alsnog in&#13;
mindering wordt gebracht op het mestproductierecht. Daartoe dient de veehouder&#13;
ingevolge art. 58k lid 1 onderdeel b te verzoeken om doorhaling van het desbetreffende&#13;
deel van het mestproductierecht als bedoeld in art. 7 lid 3 van de Meststoffenwet.&#13;
Ook ten aanzien van deze groep veehouders worden bij vorengenoemde AMvB de&#13;
precieze modaliteiten van de regeling verder uitgewerkt (art. 58k lid 3).&#13;
f. Pluimveehouders die bezig waren met een herstart van het bedrijf dan wel&#13;
met een uitbreiding van het bedrijf op basis van verworven grondgebonden&#13;
mestproductierechten&#13;
Ook voor bedrijven die de productie herstarten na een aantal jaren met nauwelijks tot&#13;
geen productie en voor bedrijven die hun mestproductierecht hebben vergroot door&#13;
uitbreiding van de oppervlakte landbouwgrond, is een voorziening getroffen in het&#13;
voorgestelde art. 58k. Eerstgenoemde bedrijven dienen in alle drie referentiejaren&#13;
gemiddeld minder dan 5% van de hoeveelheid meststoffen afkomstig van kippen en&#13;
kalkoenen te hebben geproduceerd dan op grond van het geldende mestproductierecht&#13;
mocht. Daar sprake moet zijn van een herstart van de productie, is tevens als&#13;
voorwaarde gesteld dat de mestproductie door kippen en kalkoenen in 1998 25% van&#13;
het geldende mestproductierecht moet zijn geweest (art. 58k lid 1 onderdeel c).&#13;
Bedrijven die hun mestproductierecht hebben vergroot door een uitbreiding van de&#13;
hoeveelheid landbouwgrond in de periode van 1 januari 1997 tot en met 5 november&#13;
1998, komen uitsluitend voor een afwijkende bepaling van het pluimveerecht op&#13;
grond van art. 58k in aanmerking indien de mestproductie door kippen en kalkoenen&#13;
in 1998 ten minste 25% groter was dan de gemiddelde mestproductie door kippen en&#13;
kalkoenen in de drie referentiejaren (art. 58k lid 1 onderdeel d). De bij AMvB te&#13;
bepalen omvang van het pluimveerecht komt voor beide groepen van gevallen ten&#13;
hoogste overeen met de in 1998 geproduceerde hoeveelheid pluimveemest (art. 58k&#13;
lid 2 onderdeel c).&#13;
3.3. Keuze voor een lager pluimveerecht&#13;
Analoog aan art. 14 Whv kunnen pluimveehouders op grond van het voorgestelde&#13;
art. 58m bij wijze van melding aan Bureau Heffingen aangeven dat zij een lager&#13;
pluimveerecht wensen dan zij op grond van de regels in de wet zouden kunnen krijgen.&#13;
Dit heeft tot gevolg dat er op grond van art. 56 een overeenkomstig hoger mestproductierecht op het bedrijf blijft rusten, dat voor andere diersoorten dan kippen,&#13;
kalkoenen en varkens kan worden benut.&#13;
3.4. Overdracht van pluimveerechten&#13;
Waar voor de mestproductierechten het begrip verplaatsing relevant is36, de Whv uitgaat&#13;
van de begrippen overgang (naar een ander bedrijf)37 en overdracht (van een&#13;
bedrijf)38 zijn in het stelsel van de pluimveerechten de begrippen verplaatsing (naar&#13;
een andere locatie) en overgang (naar een ander bedrijf) van belang. De overdracht&#13;
van een bedrijf dat ter plekke wordt voortgezet heeft derhalve geen consequenties&#13;
voor het pluimveerecht, net zomin trouwens als dat bij mestproductierechten het&#13;
geval is.&#13;
Voor de verplaatsing van de productie van dierlijke meststoffen afkomstig van kippen&#13;
en kalkoenen naar een andere locatie van het bedrijf dienen twee situaties in aanmerking&#13;
te worden genomen:&#13;
– de locatie behoorde al van vóór 31 december 1986 onafgebroken tot het bedrijf:&#13;
verplaatsing is zonder meer toegestaan (art. 58f);&#13;
– de locatie is ‘nieuw’: dan gelden dezelfde voorwaarden als voor een verplaatsing&#13;
naar een ander bedrijf, ofwel een overgang (art. 58s).&#13;
Dit systeem komt overeen met dat van de Wet verplaatsing mestproductie (art. 10).&#13;
In een aparte paragraaf is de overgang naar een ander bedrijf geregeld (art. 58o e.v.).&#13;
Een pluimveerecht – zo is allereerst bepaald – kan, onder welke titel dan ook, overgaan.&#13;
Daarbij geldt een aantal regels:&#13;
– Een pluimveerecht kan niet overgaan van het ene naar het andere concentratiegebied&#13;
en ook niet van buiten een concentratiegebied naar daarbinnen (art. 58p).&#13;
Dit komt overeen met het stelsel van de Wet verplaatsing mestproductie (art. 4),&#13;
maar verschilt met dat van de Whv (ook niet van binnen naar buiten, vergelijk&#13;
art. 17 Whv). De MvT motiveert dit door te stellen dat een met de Whv vergelijkbare&#13;
beperking de reikwijdte van het wetsvoorstel te buiten zou gaan en dat geen&#13;
grootschalige verplaatsing van bedrijven uit de concentratiegebieden naar de nietconcentratiegebieden&#13;
te verwachten valt, nu aldaar de mogelijkheid om grondgebonden&#13;
rechten te gaan benutten immers vervalt. Dat laatste kan moeilijk als&#13;
argument worden aangevoerd: ook voor varkens gold dat die mogelijkheid verviel.&#13;
De reden om een beperking voor de verplaatsing naar het niet-concentratiegebied&#13;
in de Whv op te nemen was ook een geheel andere, namelijk het streven om schone&#13;
gebieden schoon te houden. Geconstateerd kan worden dat dit streven – dat brak&#13;
met de idee achter de Verplaatsingswet om de mestdruk over het land te verdelen –&#13;
bij de kippen weer buiten beeld is gebleven.&#13;
– De overgang moet worden geregistreerd door Bureau Heffingen (art. 58q). Er kan pas&#13;
aanspraak worden gemaakt op het verworven recht vanaf het tijdstip van de registratie. – Bij de overgang vindt een korting plaats van 25%. Dit komt overeen met de korting&#13;
van de Wet verplaatsing mestproductie, zij het dat het hier in de wettekst zelf&#13;
is vastgelegd, terwijl een afwijkend percentage in een AMvB kan worden vastgesteld&#13;
(ook een hoger percentage is mogelijk) (art. 58t).&#13;
De regels voor de overdracht van pluimveerechten zijn voor het overgrote deel ontleend&#13;
aan het systeem van de Wet verplaatsing mestproductie. Er zijn slechts kleine&#13;
variaties. Wat het lastig maakt, is dat de manier van opschrijven nogal verschilt.&#13;
3.5. Handhaving&#13;
Overtreding van de bepalingen met betrekking tot het pluimveerecht is strafbaar (art.&#13;
71 Meststoffenwet, zoals voorgesteld). Nieuw is dat er een art. 71a wordt ingevoegd&#13;
die de minister tot toepassing van bestuursdwang bevoegd maakt. Dit geldt niet&#13;
alleen voor de pluimveerechten, maar voor de gehele Meststoffenwet. De Whv kende&#13;
zo’n bestuursdwangbepaling reeds (art. 28). Blijkens de toelichting heeft de regering&#13;
vooral het oog laten vallen op de mogelijkheid om overschrijding van het dagquotum&#13;
(zie hierna) aan te pakken met het opleggen van een last onder dwangsom.39 Niet&#13;
wordt uitgesloten dat de toepassing van bestuursdwang en de dwangsom ook voor&#13;
andere onderdelen van de Meststoffenwet zal worden ingezet.40&#13;
Om de handhaving te vergemakkelijken kan de minister op grond van het voorgestelde&#13;
art. 58e bepalen dat op enig moment op dat bedrijf niet meer kippen en kalkoenen&#13;
mogen worden gehouden dan een door hem vastgesteld aantal. Een vergelijkbare&#13;
bevoegdheid was ook al in de Whv opgenomen (art. 27). Enkele verschillen zijn er&#13;
wel:41 bij varkens wordt dit zogenaamde dagquotum vastgesteld op het aantal dieren&#13;
dat overeenkomt met het varkensrecht, vermeerderd met 10%; bij pluimvee is de&#13;
opslag 15%.42 Zolang een varkens-dagquotum is vastgesteld, worden op dat bedrijf&#13;
geen overdrachten geregistreerd; bij pluimvee ontbreekt deze bepaling. Voor het overige&#13;
zijn de bepalingen gelijk. Zo kan een dagquotum voor maximaal drie jaar worden&#13;
opgelegd; verlenging is mogelijk als in die tijd een overtreding is geconstateerd.&#13;
3.6. Overige bepalingen&#13;
Op pluimveerechten kan geen pandrecht worden gevestigd (art. 58u). Er geldt een&#13;
blokkaderegeling ter bescherming van hypotheekhouders. Vergelijk art. 12 Meststoffenwet&#13;
en art. 22 Whv. 3.7. Rechtsbescherming&#13;
De hoogte van het pluimveerecht vloeit volgens de toelichting rechtstreeks uit de wet&#13;
voort. Ter zake wordt geen individuele, voor beroep vatbare beslissing genomen.&#13;
Deze stelling komt bekend voor uit de discussie over de varkensrechten. Daarover is&#13;
op dit moment nog geen uitspraak van het College van Beroep voor het bedrijfsleven&#13;
bekend. Hoe dan ook, het systeem van pluimveerechten is veel eenvoudiger dan dat&#13;
van de varkensrechten, terwijl er ook veel minder interpretatievraagstukken zijn. Het&#13;
zou dus best kunnen dat de regering hier gelijk heeft.43&#13;
Wel is voorzien in de mogelijkheid dat in een enkel geval bij voortdurende discussie&#13;
over de hoogte van het pluimveerecht de minister dat recht ambtshalve vast stelt&#13;
(art. 58w). Een dergelijke bevoegdheid staat ook in de Whv (art. 26). Tegen deze&#13;
ambtshalve vaststelling staat rechtsbescherming open bij het College van Beroep voor&#13;
het bedrijfsleven. Hetzelfde geldt voor de andere te nemen besluiten (bijvoorbeeld&#13;
ten aanzien van registratie).&#13;
4. Algemene juridische aspecten&#13;
4.1. Strijd met Grondwet/EVRM?&#13;
In de memorie van toelichting wordt uitvoerig ingegaan op de vraag of introductie&#13;
van pluimveerechten zou moeten leiden tot een schadevergoeding. Het zal niet verbazen&#13;
dat de conclusie negatief luidt. Hoewel wordt begonnen met de constatering dat&#13;
een met de Whv vergelijkbare discussie over een schadeplicht is uitgesloten, herhaalt&#13;
de toelichting toch nog maar eens het gehele standpunt dat de regering ook bij de varkens&#13;
innam. Veel ter zake doet dat allemaal niet, nu de rechter die redeneringen al onderuit&#13;
heeft gehaald.44 Kennelijk wil de regering haar ongelijk op dit punt nog steeds niet&#13;
bekennen. De vraag die hier het belangrijkst is, is natuurlijk: wordt met de invoering&#13;
van het stelsel van pluimveerechten eigendom ontnomen? Welnu, daarin zit nu juist&#13;
het cruciale verschil met de varkens: de latente productieruimte wordt niet ingenomen&#13;
en er wordt geen korting toegepast. Er verandert in feite niets, behalve dan dat&#13;
voorheen bestaande uitbreidingsmogelijkheden niet meer bestaan. Art. 14 lid 1 van de&#13;
Grondwet is daarom volledig buiten beeld als grondslag voor een schadevergoeding.&#13;
Hetzelfde geldt voor de eerste paragraaf van art. 1 van het Eerste protocol van het&#13;
Europees Verdrag tot bescherming van de rechten van de mens en de fundamentele&#13;
vrijheden (EVRM). Daarin gaat het ook om ontneming van eigendom.&#13;
De regering betoogt terecht dat het bij de Pluimveewet niet gaat om ontneming van&#13;
eigendom, maar om de regulering van eigendom. Wel heeft men daarbij het verkeerde&#13;
eigendomsobject voor ogen (stallen en grond in plaats van mestproductierechten),&#13;
maar dit is wel waar het om gaat. De regulering van de eigendom van de mestproductierechten&#13;
komt er in casu op neer dat deze mestproductierechten na de inwerkingtreding van de Pluimveewet voor zover zij in het referentiejaar niet waren gebruikt&#13;
(latente rechten), in de toekomst niet meer mogen worden gebruikt voor pluimvee.&#13;
Men kan er dan rundvee of andere dieren op gaan houden of deze rechten verkopen&#13;
en er pluimveerechten voor terug kopen. Bij de meeste pluimveebedrijven zullen de&#13;
latente mestproductierechten feitelijk niet voor andere diersoorten kunnen worden&#13;
ingezet. De bedrijfsvoering is daar niet op gericht. Dat betekent dat men zal moeten&#13;
verkopen en kopen om nog iets aan die rechten te hebben. De schade die ontstaat is&#13;
duidelijk: niet alleen zal men het prijsverschil tussen pluimveerechten en andere rechten&#13;
moeten opbrengen, maar er vindt ook nog eens een korting van twee maal 25%&#13;
plaats bij de overdrachten.&#13;
De regering is van mening dat bij regulering van eigendom de schadevergoeding niet&#13;
in beeld komt. Zo wordt ten aanzien van art. 14 lid 3 van de Grondwet betoogd&#13;
– opnieuw – dat er geen aanleiding is voor een schadevergoeding.45 Daar valt nog wel&#13;
iets op af te dingen,46 maar het is in dit verband wellicht interessanter om te wijzen op&#13;
een recente ontwikkeling in de rechtspraak van het Europese Hof voor de Rechten&#13;
van de Mens (EHRM) ten aanzien van de tweede paragraaf van art. 1 Eerste Protocol&#13;
EVRM, waarin het eveneens gaat om de regulering van eigendom. De conclusie van&#13;
de regering dat van enige schadeplicht van maatregelen als de onderhavige geen sprake&#13;
is, is veel te kort door de bocht.47 Weliswaar kan niet worden gezegd dat het ontbreken&#13;
van een schaderegeling op voorhand in strijd is met het EVRM – zoals bij de&#13;
ontneming van eigendom –, toch kan uit de beperkte en niet steeds duidelijke jurisprudentie&#13;
worden afgeleid dat het genot van het eigendom in beginsel niet mag worden&#13;
gestoord. Een eventuele inmenging moet om als gerechtvaardigd te kunnen worden&#13;
gekwalificeerd in de eerste plaats lawful en niet-willekeurig zijn. Daarnaast&#13;
wordt een rechtvaardig evenwicht (fair balance) geëist tussen de eisen van het algemeen&#13;
belang en de bescherming van het individu. Dat betekent dat een inmenging in&#13;
het algemeen belang moet plaatsvinden en geen onevenredige last op de betrokkene&#13;
mag leggen.48 Daarvan was wel sprake in de zaak Chassagnou/Frankrijk van 29 april&#13;
1999.49 De Franse wetgeving, die aan collectieve jagersverenigingen het recht gaf om&#13;
te jagen op terreinen van eigenaren van stukken land, kleiner dan 20 ha (Loi Verdeille)&#13;
werd weliswaar in het algemeen belang geacht, maar plaatste de eigenaars in een situatie&#13;
which upsets the fair balance to be struck between protection of the right of property and&#13;
the requirements of the general interest. (….) imposes a dispropotionate burden which is not&#13;
justified under the second paragraph of Article 1 of Protocol nr. 1. There has therefore been&#13;
a violation of that provision. Aangezien een schadeclaim niet was onderbouwd, werd aan de betrokken eigenaren&#13;
slechts een vergoeding voor immateriële schade toegekend van Frf 30.000. In het licht&#13;
van deze uitspraak staat het allerminst vast dat de regering onder een schadevergoeding&#13;
uitkomt. In ieder geval zal er altijd wel een agrariër zijn die zal trachten via de&#13;
rechter een schadevergoeding te verkrijgen.&#13;
4.2. Strijd met Europese marktordening?&#13;
Ook op dit punt wordt in de toelichting dezelfde redenering gevolgd als eerder bij de&#13;
Whv. De conclusie is dat de Pluimveewet niet in strijd is met het EU-recht. Voor wat&#13;
betreft de varkens kan uit het tussenvonnis van 23 december 1998 het standpunt van&#13;
de Haagse rechter als volgt worden samengevat: het systeem van varkensrechten met&#13;
maximering van het aantal te houden varkens impliceert een ingreep op de markt&#13;
waarin de Europese verordening zelf niet voorziet; dat systeem wijkt af van de&#13;
marktordening en maakt daarop inbreuk; dit is slechts dan gerechtvaardigd als er een&#13;
ander doel is dan marktordening en – bovendien – de maatregelen noodzakelijk,&#13;
geschikt en proportioneel zijn. Het is over deze laatste zinsnede dat de regering nog&#13;
nadere informatie dient te verschaffen. Over dit onderwerp is een brief naar de&#13;
Kamer gezonden die op het eerste gezicht een niet erg overtuigende indruk geeft.50&#13;
Volgen wij de redenering van de rechter ook bij de kippen, dan valt in de eerste plaats&#13;
op dat het niet uitmaakt of er nu al of niet een korting plaatsvindt. In de tweede plaats&#13;
dient te worden vermeld dat voor pluimvee een vergelijkbare – liberale – marktordening&#13;
geldt.51 De juridische situatie is dus vergelijkbaar met die van de varkens. Wat&#13;
betreft de doelstelling van de Pluimveewet: deze wordt door de regering uitdrukkelijk&#13;
in het kader van het terugdringen van het mestoverschot, ergo het milieu, en de&#13;
ruimtelijke ordening geplaatst. Dat lijkt correct: anders dan bij de varkens speelt het&#13;
marktverhaal hier geen rol. Dat de maatregel “noodzakelijk, geschikt en proportioneel”&#13;
is, denkt de regering in de toelichting eveneens te hebben aangetoond. De&#13;
noodzaak is gelegen in het voorkomen van een verergering van de problematiek van&#13;
het landelijk niet-plaatsbaar mestoverschot, maar gaat vooralsnog niet verder, nu de&#13;
sector nog reële mogelijkheden heeft deze problematiek te verkleinen door het opzetten&#13;
van een infrastructuur voor een duurzame, grootschalige mestexport.52&#13;
Of de zaak zo eenvoudig is als de regering haar wel wil voorstellen, is vatbaar voor&#13;
discussie.53 De belangrijkste vraag in dit verband is niet zozeer of de doelstelling van&#13;
een wettelijke maatregel afwijkt van de doelstelling van een gemeenschappelijke&#13;
marktordening (al speelt het soms wel een rol), maar wat de uitwerking is van een&#13;
maatregel, zoals i.c. het instellen van een productieplafond.54 Dit zou kunnen betekenen&#13;
dat indien aan te tonen is dat met de maatregel een inmenging in de markt wordt&#13;
gepleegd, de wet in strijd zou kunnen komen met art. 34 van het EG-verdrag. En het&#13;
valt niet te ontkennen – de regering doet dat ook niet – dat het hier om een maatregel gaat die de markt beïnvloedt. De Jager merkt op dat vanuit de jurisprudentie van het&#13;
Hof moeilijk is een helder licht over de materie te laten schijnen. De rechtspraak is&#13;
sterk casuïstisch en niet pasklaar toe te passen op een willekeurige casus.55&#13;
Een tweede aspect waarmee rekening moet worden gehouden is de Nitraatrichtlijn.&#13;
In de considerans van de Pluimveewet treffen we deze richtlijn wel aan, maar in&#13;
de toelichting wordt er verder niet meer op ingegaan. Zo wordt niet duidelijk&#13;
gemaakt wat nu de effecten zijn van de voorgestelde maatregelen op het nitraatgehalte&#13;
in grond- en oppervlaktewater. Los daarvan ligt hier nog het probleem van de zogenaamde&#13;
minimumharmonisatie. De Nitraatrichtlijn harmoniseert op minimumniveau.&#13;
Verdergaande maatregelen zijn wel toegestaan, maar alleen indien zij niet in strijd&#13;
komen met ander EG-recht. En daar komt de marktordening weer in beeld. Deze&#13;
marktordening biedt niet de ruimte voor productieplafonds. Bovendien komen productieplafonds&#13;
e.d. niet voor in de lijst van mogelijke maatregelen die de Nitraatrichtlijn&#13;
noemt.56 Nederland blijft, kortom, moeite houden met de Nitraatrichtlijn.57&#13;
Ten slotte biedt ook het leerstuk van de omgekeerde discriminatie nog voldoende&#13;
aanknopingspunten voor discussie.58&#13;
Met het aandragen van deze punten willen wij slechts aangeven dat het allerminst&#13;
vaststaat dat de Pluimveewet de toets aan het Europese marktordeningsrecht zonder&#13;
problemen kan doorstaan. Men kan slechts verwachtingsvol uitzien naar hetgeen het&#13;
Haagse gerechtshof nog zal weten aan te dragen.59&#13;
5. Conclusies&#13;
De Pluimveewet is veel minder ingrijpend dan de Whv. Er is verder het nodige draagvlak&#13;
in de sector zelf. Dat kan misschien een reden zijn om er niet al te moeilijk over&#13;
te doen. Toch is de wet zeker niet onproblematisch in het licht van de Europese&#13;
marktordening en het EVRM (zie par. 4). Er zullen ongetwijfeld weer processen worden&#13;
gevoerd, met name om schadevergoeding. De uitkomst van deze disputen is&#13;
evenwel (nog) moeilijker te voorspellen dan bij de Whv.&#13;
Een tweede kanttekening betreft alternatieven. Ons inziens was het mogelijk geweest&#13;
om hetzelfde doel met eenvoudiger middelen te bereiken (zie par. 2). De gehele operatie&#13;
tot introductie van het pluimveerecht was niet nodig. In dit verband kan verder&#13;
worden opgemerkt dat er tal van juridisch-technische verschillen zijn tussen pluimveerechten,&#13;
varkensrechten en mestproductierechten die slechts voor een deel verklaarbaar&#13;
zijn (zie par. 3). Men denke alleen al aan de verschillende terminologie die wordt gebruikt.&#13;
In de derde plaats: het wordt hoog tijd een perspectief voor regelgeving voor de&#13;
(middel-)lange termijn te bieden, waarin naar onze mening een drastische herregulering&#13;
het uitgangspunt zal moeten zijn. Ten slotte valt op dat de regering een onverwoestbaar optimisme demonstreert bij de&#13;
introductie van een nieuw instrument – het pluimveerecht – waar een vergelijkbaar&#13;
instrument, het varkensrecht, zo opzichtig de mist in is gegaan. Erg voor de hand ligt&#13;
dat toch niet.</content><legacyfootnotes>1. P. de Haan, G.M.F. Snijders, D.W. Bruil, ‘Varkensrecht of varkensonrecht?’ Agr.r. 1998, p. 59 e.v.&#13;
2. ‘Herstructureringswet: onrechtmatig en ondoelmatig.’&#13;
3. Rb. ’s-Gravenhage 23 december 1998, Agr.r. 1999/4949; Pres. Rb. ’s-Gravenhage 23 februari 1999,&#13;
Agr.r. 1999/4953; Pres. Rb. ’s-Gravenhage 4 mei 1999, Agr.r. 1999/4957.&#13;
4. Eerst werd een Noodwet aangekondigd, later werden de kortingen definitief afgeschaft; de verwarring&#13;
zaaiende brief van Bureau Heffingen inzake de ‘verklaring van geen bezwaar’; wordt er nu wel of niet&#13;
tot in hoogste instantie geprocedeerd? Minister Apotheker heeft met zijn overigens goedbedoelde aankondigingen&#13;
van versoepelingen (knelgevallenregeling, verhandelbaarheid grondgebonden varkensrechten,&#13;
loskoppeling Varkensbesluit) de duidelijkheid niet vergroot. Zie I. Boissevain, ‘Dierenwelzijn’, in&#13;
Kroniek Agrarisch recht 1998, Lelystad: Vermande 1999, p. 87.&#13;
5. Zie Kortmann, ‘Monsterlijk mandaat’, Ars Aequi 1998, p. 779 e.v.&#13;
6. Zie J.A. Zevenbergen, ‘Actuele ontwikkelingen landinrichting &amp; reconstructie’, Kroniek Agrarisch recht&#13;
1998, p. 35.&#13;
7. Zie H. Pasveer, ‘Milieuvergunningen en de reparatie van de Interimwet ammoniak en veehouderij’, Kroniek&#13;
Agrarisch recht 1998, p. 101.&#13;
8. Zie L. Bomhof, ‘Recente ontwikkelingen in het agrarisch milieurecht’, Agr.r. 1998, p. 545.&#13;
9. Kamerstukken II 1998/99, 26 473, nrs. 1-3.&#13;
10. Kamerstukken II 1998/99, 26 280, nr. 1.&#13;
11. In de MvT (p. 7) wordt aangegeven dat er tussen 1995 en 1998 bijna 10 miljoen kippen zijn bijgekomen.&#13;
12. MvT, p. 8.&#13;
13. Zie R. Haije, ‘Herstructureringswet: noodzakelijk en rechtmatig’, Agr.r. 1998, p. 405.&#13;
14. Men krijgt in het algemeen weleens de indruk dat de juridische mogelijkheden in toenemende mate de&#13;
bedrijfsbeslissingen beïnvloeden, zeker als we daar ook de fiscale aspecten bij betrekken. Of dat een&#13;
gelukkige – en op den duur lonende – ontwikkeling is, valt sterk te betwijfelen. Voor een deel valt de&#13;
toename van het aantal kippen (zie noot 11) ongetwijfeld ook te wijten aan anticipatie-effecten.&#13;
15. Zie hierover L. de Wit, ‘Doelvoorschriften, flexibilisering van regelgeving en het wetsvoorstel MINAS’,&#13;
in: Landbouw en milieu, preadviezen en verslag ledenvergadering Vereniging voor Milieurecht, 1996-5,&#13;
Deventer 1997, p. 63.&#13;
16. Zie M.M. van de Burg, ‘Handhavingsaspecten van Minas’, Agr.r. 1998, p. 94 e.v.&#13;
17. Zie D.W. Bruil, ‘Enkele algemene aspecten van de Wet herstructurering varkenshouderij’, Agr.r. 1998,&#13;
p. 191 e.v.; Ch.W. Backes en J.M. Verschuuren, ‘Doormodderen met de Interimwet ammoniak en veehouderij,&#13;
NJB 8 mei 1998.&#13;
18. Zie MvT, p. 2 e.v.&#13;
19. Art. I A, onder ag.&#13;
20. Uit de toelichting (p. 10) blijkt dat dit is gedaan omwille van de eenvoud. De vraagt rijst waarom deze rekeneenheid bij de Whv dan wél noodzakelijk was. Een varkenseenheid komt immers ook gewoon&#13;
overeen met de standaardforfaitaire fosfaatproductienorm voor een vleesvarken (7,4). Heeft de regering&#13;
zich thans wellicht gerealiseerd dat de invoering van de varkenseenheid een overbodige schakel is geweest?&#13;
21. Overigens verdwijnen de aantallen dieren als object van regelgeving niet helemaal uit beeld: evenals bij varkens kan de minister een zogenaamd dagquotum vaststellen, uitgedrukt in aantallen kippen en kalkoenen (voorgesteld art. 58e), zie hierna.&#13;
22. Kamerstukken II 1998/99, 24 445, nr. 43.&#13;
23. Zie art. 55 lid 6 en art. 1 lid 3 Wet verplaatsing mestproductie.&#13;
24. Eigenlijk komt een systeem met ‘varkensrechten’ en ‘pluimveerechten’ al in die richting; nu ook nog&#13;
‘konijnenrechten’, ‘nertsenrechten’, ‘schapenrechten’, etc. De regering ziet hier geen problemen: MvT,&#13;
p. 12.&#13;
25. MvT, p. 11.&#13;
26. Om tot een aantal legkippen te kunnen komen, dient te worden vermenigvuldigd met 1/(fosfaatproductienorm&#13;
voor legkippen), d.i. 1/0,5 (= 2).&#13;
27. MvT, p. 13.&#13;
28. Ministerie VROM 1994; zie L. Bomhof, Memo Agrarisch milieurecht 1998, p. 139.&#13;
29. De aangifte ter vaststelling van de verschuldigde overschotheffing die is gedaan krachtens de artikelen 8&#13;
en 13 Meststoffenwet, zoals deze artikelen luidden vóór de inwerkingtreding van de wetswijziging per&#13;
1 januari 1998 in verband met de invoering van Minas.&#13;
30. Afsluitformulier bijzondere gebruiksnormen of afsluitformulier mestboekhouding als bedoeld in art. 1&#13;
lid 1 van de Regeling vaststelling afsluitformulieren 1995, respectievelijk de Regeling vaststelling afsluitformulieren&#13;
1996 en de Regeling vaststelling afsluitformulieren 1997.&#13;
31. Formulier als bedoeld in art. 3 van de Regeling vaststelling mestboekhoudplicht (algemeen).&#13;
32. MvT, p. 15.&#13;
33. MvT, p. 15.&#13;
34. Vgl. art. 6 lid 5 Whv.&#13;
35. Vgl. art. 11 Whv.&#13;
36. Art. 58 verbiedt de verplaatsing van de productie naar een andere locatie (binnen het bedrijf) of naar een ander bedrijf; zie ook art. 1 Wet verplaatsing mestproductie.&#13;
37. Art. 16 Whv.&#13;
38. Art. 20 Whv.&#13;
39. Art. 5:32 e.v. Awb.&#13;
40. MvT, p. 33.&#13;
41. Zonder dat deze in de toelichting worden verklaard.&#13;
42. Dit verschil is wellicht te verklaren uit het feit dat bij kippen een grotere uitval plaatsvindt, zodat men een groter aantal dieren moet opzetten.&#13;
43. Zie D.W. Bruil, ‘Enkele algemene aspecten van de Wet herstructurering varkenshouderij’, Agr.r. 1998,&#13;
p. 197; R. Haije, ‘Herstructureringswet: noodzakelijk en rechtmatig’, Agr.r. 1998, p. 404/405.&#13;
44. Rb. ’s-Gravenhage 23 december 1998, Agr.r. 1999/4949.&#13;
45. MvT, p. 26.&#13;
46. Zie met name P. de Haan, G.M.F. Snijders, D.W. Bruil, ‘In antwoord op de memorie van antwoord’,&#13;
Agr.r. 1998, p. 127.&#13;
47. MvT, p. 27. Hetzelfde geldt voor de annotatie van Lambers/Douma/Vucsán bij Rb. ’s-Gravenhage&#13;
23 december 1998, Jurisprudentie Milieurecht 1999/34.&#13;
48. Zie hierover de annotatie van T. Barkhuysen en M. van Emmerik bij de uitspraak van de Haagse rechtbank&#13;
d.d. 23 december 1998 in NJCM-Bulletin 1999, nr. 4 (mei/juni), met uitgebreide vermelding van&#13;
jurisprudentie.&#13;
49. EHRM 29 april 1999, Case of S Chassagnou and others v. France, Appl. Nos. 25088/94, 28331/95,&#13;
28443/95).&#13;
50. Kamerstukken II 1998/99, 25 448, nr. 15. Om maar een enkel voorbeeld te noemen: in de brief wordt de&#13;
moeizame afzet van kippenmest als argument gebruikt om de varkens aan banden te leggen.&#13;
51. Vo. (EEG) nr. 2777/75, PbEG L 282 (slachtpluimvee) en Vo. (EEG) 2771/75, PbEG L 282 (eieren).&#13;
52. MvT, p. 29.&#13;
53. Zie G.J. de Jager, ‘Wet herstructurering varkenshouderij Europeesrechtelijk bezien’, Agr.r. 1999, p. 60 e.v.&#13;
54. De Jager, a.w., p. 77.&#13;
55. De Jager, p. 78.&#13;
56. De Jager, p. 78.&#13;
57. Zie Y. Hofhuis en J.H. Jans, ‘Afwijkingen van de Nitraatrichtlijn’, Milieu en Recht 1996, p. 76 e.v.&#13;
58. MvT, p. 29; De Jager, p. 75 e.v.&#13;
59. In de LTO-procedure voor de Rechtbank ’s-Gravenhage zal dit aspect van de Herstructureringswet&#13;
zeker ook aan de orde zijn.&#13;
</legacyfootnotes><footnotes><footnote/></footnotes><auteurs>ir. S. Bezemer en mr. D.W. Bruil</auteurs><published>1999-05-04 00:00:00</published><modified>1999-05-04 00:00:00</modified><editiondate>1999-05-04</editiondate><htmlpath>https://denhollander.info/artikel/5705</htmlpath></article>
</articles></edition>