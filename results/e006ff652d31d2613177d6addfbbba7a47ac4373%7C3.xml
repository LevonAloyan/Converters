<edition><articles><article><jaar>1994</jaar><naam>Tijdschrift voor Agrarisch Recht</naam><uitgave>3</uitgave><aflevering>3</aflevering><searchword>TvAR 3/1994</searchword><id>6038</id><udhid>UDH:TvAR/6038</udhid><titel>De sociale zekerheid in de landbouw in vijf Europese landen vergeleken met de situatie in Nederland</titel><searchwords><searchword>TvAR 3/1994</searchword><searchword>UDH:TvAR/6038</searchword></searchwords><attachments><attachment><name>1994_nr 3_Artikel_FrancescoMelita.pdf</name><extention>pdf</extention><url>https://denhollander.info/download/5847/ci</url></attachment></attachments><inleiding>1. INLEIDING&#13;
In dit artikel worden de uitkomsten van een onderzoek naar de pensioen- en arbeidsongeschiktheidsvoorzieningen&#13;
voor zelfstandige landbouwers in vijf Europese landen (Duitsland,&#13;
Spanje, Oostenrijk, Frankrijk en België) vergeleken met de Nederlandse situatie.&#13;
Tijdens het onderzoek is speciaal aandacht besteed aan de positie van de boerin. Als referentiekader&#13;
is het sociale zekerheidsstelsel van de werknemers gekozen. Het onderzoek&#13;
werd door de Coordination Paysanne Européenne (CPE ) aangevraagd bij de Wetenschapswinkel&#13;
van de Landbouwuniversiteit Wageningen.</inleiding><content>1.1. Onderzoeksmethode&#13;
Het Europese onderzoek heeft één jaar geduurd. Op basis van uitgebreide literatuurstudie&#13;
en een verkennende rondreis door alle landen is een onderzoeksplan opgesteld. Ieder land&#13;
is vervolgens gedurende twee weken bezocht. Tijdens de eerste week werden de vertegenwoordigers&#13;
van de sociale zekerheidsinstanties, van de grootste standsorganisaties, van&#13;
de CPE en zonodig van de verantwoordelijke ministeries geïnterviewd. De tweede week&#13;
werden boer(inn)en geïnterviewd die arbeidsongeschikt of gepensioneerd waren. Na de&#13;
rondreizen is een voorlopig onderzoeksrapport naar de organisaties van de CPE opgestuurd&#13;
en aan de hand van hun commentaar is het uiteindelijke rapport geschreven.&#13;
De Nederlandse situatie is onderzocht door middel van literatuurstudie en gesprekken&#13;
met vertegenwoordigers van het Sociaal-Economisch Voorlichtingsbureau, de faculteit&#13;
van sociale zekerheidswetenschappen van de Katholieke Universiteit Brabant, de Boerinnengroep,&#13;
de agrarische bedrijfsvereniging GUO, de Pensioenkamer, het CBS en het LEI.&#13;
1.2. Definitie van sociale zekerheid&#13;
Sociale zekerheid kan in brede of in enge zin gedefinieerd worden. Het International Labour&#13;
Office (ILO) gaat van een definitie in enge zin uit: 'social security is ... the protection&#13;
which society provides for its members, through a series of public measures ...' (ILO, p. 2-3, 1984). De belangrijkste tekortkoming van deze definitie is dat alleen de regelingen&#13;
besproken worden die door de overheid aangeboden worden. In hoeverre wederzijdse&#13;
hulprelaties nog een rol spelen of andere strategieën (privé-verzekeringen, het&#13;
investeren in het bedrijf enz.) om tot een goede sociale zekerheid te komen, valt buiten&#13;
deze definitie. Het stelsel van de sociale zekerheid is verder ook de uitkomst van politieke&#13;
en culturele invloeden. De gekozen agrarische structuurpolitiek kan van invloed zijn op&#13;
de pensioenregelingen in de landbouw. Maar ook de in ieder land heersende gewoontes&#13;
en cultuur zijn van invloed op de kwaliteit van de sociale zekerheid in de landbouw. In de&#13;
meeste landen is het bijvoorbeeld niet gebruikelijk dat een boerin zich verzekert tegen arbeidsongeschiktheid.&#13;
Dit punt geeft ook de moeilijkheid aan van een onderzoek dat de positie&#13;
in verschillende landen behelst. De definitie van wat wel of niet tot de sociale&#13;
zekerheid hoort is mede cultureel bepaald en in ieder land verschillend. Een bijkomende&#13;
moeilijkheid is dat ook tussen de regio's van een land verschillen kunnen bestaan in het&#13;
niveau aan sociale zekerheid dat men als aanvaardbaar ervaart.&#13;
Het is dus moeilijk om alle aspecten die van invloed zijn op de sociale zekerheid in de&#13;
landbouw te vangen in één definitie. In dit onderzoek wordt gekozen voor een definitie in&#13;
brede zin, waarbij sociale zekerheid wordt gezien als: 'een abstract en functioneel gedefinieerd&#13;
probleemveld .. en om te proberen te achterhalen welk beleid, instituties, verhoudingen&#13;
en interacties gestalte geven aan de sociale organisatie van dit probleemveld' (f. en&#13;
K., von Benda-Beckmann, p. 4, 1991). Het is dan aan de onderzoeker om zich niet te beperken&#13;
tot de door de overheid geregelde voorzieningen, of tot informele samenwerkingsvormen,&#13;
maar aandacht te hebben voor alle hiervoor genoemde aspecten (het voorkomen&#13;
van ongevallen, de agrarische structuurpolitiek, de rol van gewoontes en cultuur, etc.) die&#13;
van invloed zijn op de totstandkoming van dit probleemveld.&#13;
1.3. De vergelijking met de werknemers&#13;
De vergelijking met de werknemersvoorzieningen is uitgevoerd omdat het sociale zekerheidsstelsel&#13;
van de werknemers het stelsel is dat in de meeste landen de sociale zekerheid&#13;
biedt, die als minimaal noodzakelijk ervaren wordt. Dit zal ook blijken uit de beschrijving&#13;
van de historische ontwikkeling van de sociale zekerheid in de landbouw in de verschillende&#13;
landen.&#13;
Dit neemt niet weg dat de vergelijking problematisch is omdat de situatie van&#13;
boer(inn)en als zelfstandige ondernemers fundamenteel verschilt van die van werknemers.&#13;
De bedrijfsovername of het opgebouwde bedrijfskapitaal hebben bijvoorbeeld een&#13;
grote invloed bij de pensioenkeuze van boer(inn)en, terwijl dit bij werknemers geen rol&#13;
speelt. Zulke essentiële verschillen worden dan ook besproken. 1.4. Beperking van het onderzoek&#13;
Gezien de beperkte tijd van één jaar voor dit onderzoek was het noodzakelijk om het onderzoek&#13;
te beperken tot de situatie op full-time-gezinsbedrijven en de voorzieningen voor&#13;
pensioen en arbeidsongeschiktheid. Door deze beperking van het onderzoeksveld zijn bepaalde&#13;
thema's niet onderzocht die wel degelijk van invloed kunnen zijn op de kwaliteit&#13;
van de voorzieningen bij pensionering of arbeidsongeschiktheid: de kwaliteit van de ziektekostenverzekering,&#13;
de mede-eigendom van de boerin van het bedrijf, de fiscale mogelijkheden,&#13;
het erfrecht en de situatie op pacht- en part-time bedrijven. Ook kan het&#13;
voorkomen dat de regelingen per regio en per bedrijfstak verschillend uitgevoerd worden.&#13;
In de landen waar één van deze onderwerpen een belangrijke rol speelde, is hierop wel ingegaan.&#13;
2. HISTORISCH OVERZICHT&#13;
Uit de bestudering van de historische ontwikkeling van de sociale zekerheid buiten Nederland,&#13;
bleek dat in de landbouw pas in de jaren zestig een volledig sociale-zekerheidspakket&#13;
bereikt werd. Voor de werknemers was reeds in het begin van de 20e eeuw&#13;
sprake van een volledig pakket. Dit kan voornamelijk verklaard worden uit de weerstand&#13;
die onder de agrarische zelfstandigen bestond tegen de invoering van een verplichte verzekering.&#13;
Was dit ook in Nederland het geval?&#13;
In Nederland werd de eerste verplichte ongevallenverzekering voor werknemers reeds&#13;
in 1901 uitgevoerd. Door de invoering van de verplichte invaliditeit en ouderdomsverzekering&#13;
in 1919 bestond er sindsdien voor werknemers een volledig sociale-zekerheidspakket.&#13;
Destijds bestond er voor zelfstandigen alleen een mogelijkheid tot het afsluiten van&#13;
een vrijwillige ouderdomsverzekering. Meerdere overheidscommissies bogen zich over&#13;
de vraag of zelfstandigen ook verplicht verzekerd moesten worden (Commissie van Bruggen&#13;
1940, Rapport van Rijn 1945) en kwamen tot een positieve conclusie.&#13;
Door de problemen rondom de registratie en de bepaling van de bijdrage van zelfstandigen&#13;
zou de uitvoering nog lang op zich laten wachten. In 1952 kwam het tot de eerste&#13;
verplichte verzekering voor zelfstandigen, namelijk de kinderbijslag voor zelfstandigen.&#13;
Door de invoering van de Algemene Ouderdomswet (AOW) in 1956 kwam het uiteindelijk&#13;
tot een volledig sociale-zekerheidspakket dat ook de zelfstandigen omvatte.&#13;
In Nederland ondervond de invoering van een algemene verplichte sociale zekerheid&#13;
geen verzet door grote groepen van zelfstandigen. In de Memorie van Toelichting van&#13;
1956 over de AOW (zie Stb. nr. 281, N.wo 4009) blijkt zelfs dat de middenstandsbonden,&#13;
de werkgeversverenigingen en de boeren en tuindersbonden de invoering van de AOW&#13;
toejuichten. Terwijl vóór de tweede wereldoorlog nog gedebatteerd werd over de vraag of&#13;
kleine zelfstandigen in een algemeen verplichte ouderdomsverzekering wel of niet opgenomen&#13;
moesten worden, bleek na de tweede wereldoorlog een algemene consensus te bestaan&#13;
over de opname van alle zelfstandigen. De ervaring, mede door de oorlog, had&#13;
geleerd dat niemand weet of hij met 65 behoeftig zal worden of niet. De ervaring met de&#13;
vrijwillige ouderdomsverzekering uit 1919 had ook geleerd dat maar weinigen deze afsloten of konden afsluiten. Het uitgangspunt van de nieuwe wet was dat behalve een eigen&#13;
verantwoordelijkheid ook van een gezamenlijke verantwoordelijkheid sprake was voor&#13;
degenen die behoeftig dreigden te worden. Daarom verplichtte de staat tot deelname aan&#13;
de algemene ouderdomsverzekering.&#13;
3. DE ORGANISATIE VAN DE SOCIALE ZEKERHEID IN DE LANDBOUW&#13;
Een Nederlandse onderzoeker die de sociale zekerheid in Europa onderzoekt wordt meteen&#13;
met één voor hem opmerkelijk feit geconfronteerd: de organisatie van de sociale zekerheid&#13;
in één algemeen stelsel voor de hele bevolking is eerder uitzondering dan regel.&#13;
Spanje, Oostenrijk, Frankrijk en Duitsland kennen een apart sociale-zekerheidsstelsel&#13;
voor de agrarische bevolking gecreëerd. België heeft gekozen voor het onderbrengen van&#13;
de agrariërs in een wederom apart stelsel voor alle zelfstandigen. Het verplichte lidmaatschap&#13;
van deze stelsels biedt een ziektekosten-, arbeidsongeschiktheids- en pensioenverzekering.&#13;
Vanuit een Nederlandse optiek lijkt deze keuze een zinloze verkwisting van&#13;
overheidsgelden, maar toch zijn er in ieder land goede historische redenen aan te wijzen&#13;
voor het ontstaan van deze aparte stelsels. Het zou in dit verband te ver voeren om alle redenen&#13;
voor ieder land uiteen te zetten. De belangrijkste reden in alle landen is dat de georganiseerde&#13;
landbouw zich verzette tegen de invoering van een verplichte verzekering in&#13;
de landbouw.&#13;
De meeste boer(inn)en wensten baas in eigen huis te blijven en verzetten zich tegen&#13;
wat zij als 'overbodige overheidsbemoeienis' beschouwden. Toen na de tweede wereldoorlog&#13;
steeds duidelijker werd dat een verplichte verzekering onvermijdelijk zou zijn,&#13;
maakten de standsorganisaties zich sterk voor een eigen stelsel. Een stelsel dat minder uitgebreide&#13;
voorzieningen dan voor werknemers zou aanbieden, maar daardoor ook lagere&#13;
bijdragen zou eisen.&#13;
3.1. De toelatingseisen&#13;
Doordat in de andere onderzochte landen steeds sprake is van een apart en verplicht sociale-&#13;
zekerheidsstelsel voor de landbouw of voor de zelfstandigen (België), stelt zich ook de&#13;
vraag wie toegang heeft tot het stelsel. En vooral: welke voorwaarden worden aan toelating&#13;
verbonden. In alle landen is sprake van voornamelijk twee toelatingseisen: het leiden&#13;
van een bedrijf en de grootte van een bedrijf (minimaal 3-10 ha). In de praktijk betekent&#13;
dit dat voornamelijk mannen tot het systeem toegelaten worden, omdat 80-95% van de&#13;
bedrijfsleiders mannen zijn. Ieder land kent weliswaar vrijwillige mogelijkheden voor&#13;
boerinnen om zich bij het stelsel aan te sluiten, maar dit brengt ook grote extra uitgaven&#13;
met zich mee. Daarom is in alle landen sprake van een relatief laag aantal aan vrouwelijke&#13;
verzekerden. Ter illustratie de volgende grafiek: Nederland is in deze grafiek niet opgenomen omdat boerinnen in principe hoe dan ook&#13;
recht hebben op een uitkering van de Sociale Dienst. Het is echter niet bekend hoeveel&#13;
boerinnen zich vrijwillig extra tegen arbeidsongeschiktheid verzekeren of een eigen pensioen&#13;
opbouwen.&#13;
Deze problematiek wordt verder in het paragraaf 7. besproken.&#13;
4. DE BEREKENING VAN DE BIJDRAGE&#13;
De hoogte van de bijdrage voor het verplichte sociale-zekerheidsstelsel en de manier&#13;
waarop deze berekend wordt is erg verschillend van land tot land (zie overzichtstabel op&#13;
p. 122-125). Een overeenkomst is dat ieder land, behalve Nederland, een minimumbijdrage&#13;
kent voor de verzekeringsplichtige bedrijven. Beneden een bepaald minimuminkomen&#13;
of bedrijfsoppervlakte moet iedereen dezelfde bijdrage betalen. De bijdragen bedragen&#13;
minimaal tussen de 2.300 en 3.910 ECU per jaar exclusief aanvullende verzekeringen&#13;
(zie overzichtstabel). Dit betekent een behoorlijke financiële belasting voor de meeste&#13;
agrarische gezinnen. Over het algemeen kan gesteld worden dat de minimumbijdrage een&#13;
grotere belasting tot gevolg heeft voor de kleinere bedrijven met lage inkomens, omdat na&#13;
een bepaalde inkomensgrens de bijdrage niet daalt naarmate het inkomen daalt. Daarentegen&#13;
stijgt de bijdrage niet proportioneel met de inkomens. In alle landen is sprake van een&#13;
bovengrens aan de bijdragen, omdat ook de uitkering aan een maximum gebonden is.&#13;
In dit licht gezien is het Nederlandse systeem aantrekkelijker voor bedrijven met lage&#13;
inkomens, omdat de bijdrage steeds een percentage van het inkomen is, en dus daalt naarmate&#13;
het inkomen kleiner wordt. Bovendien zijn ook geen sociale bijdragen verschuldigd&#13;
als een bedrijf geen belastbaar inkomen bereikt. Zo worden de allerlaagste inkomens beschermd&#13;
voor te hoge bijdragen. 4.1. De invloed van het bedrijfsresultaat op het betalen van de bijdrage&#13;
Uit de overzichtstabel (zie p. 122-125) blijkt dat de premies die boer(inn)en betalen lager&#13;
zijn dan de premies die door werknemers betaald worden. Daar staat tegenover dat de&#13;
werkgevers een gedeelte van de bijdrage betalen. Bij boer(inn)en daarentegen zijn het bedrijf&#13;
en de persoon in de agrarische onderneming verenigd. Dat betekent dat de sociale zekerheid&#13;
van de boer(inn)en gebonden is aan het bedrijfsresultaat. Naarmate de agrarische&#13;
inkomens meer onder druk komen te staan komt ook de kwaliteit van de sociale zekerheid&#13;
in gevaar. Enerzijds omdat sommigen zich gedwongen zien om de betaling van de bijdrage&#13;
op te schorten en anderzijds omdat het afsluiten van aanvullende verzekeringen, hetgeen&#13;
wenselijk is gezien het minimumniveau van de geboden voorzieningen, eerder&#13;
achterwege wordt gelaten. Vooral boerinnen worden hiervan de dupe.&#13;
Zoals reeds uiteengezet zijn in Nederland bedrijven die geen belastbaar inkomen bereiken&#13;
vrijgesteld van betaling van sociale premies. Anderzijds is het ook niet mogelijk om&#13;
een bijdrage niet te betalen, want die wordt automatisch ingehouden als er sprake is van&#13;
belastbaar inkomen. Dit is in de andere landen niet het geval, ondanks het feit dat ook in&#13;
de onderzochte landen het betalen van een bijdrage verplicht is. Het niet betalen van de&#13;
bijdrage kan ingrijpende gevolgen hebben. Indien men de bijdrage gedurende een bepaalde&#13;
periode niet betaalt (meestal zes maanden, Frankrijk 18 maanden), vervalt het recht op&#13;
verzekering. Pas nadat alle bijdragen betaald zijn is men weer verzekerd. In het uiterste&#13;
geval kan het langdurig niet betalen van de bijdrage tot inbeslagname van het bedrijf leiden.&#13;
In Frankrijk valt een dergelijke ontwikkeling reeds waar te nemen. 10% van de bedrijven&#13;
heeft in Frankrijk moeite met het betalen van de bijdrage. In de andere vier landen&#13;
is maar een kleine minderheid van de verzekerden (1 a 3%) bekend dat ze niet in staat zijn&#13;
hun bijdrage te betalen. In vier van de onderzochte landen is deze mogelijkheid dus niet&#13;
meer dan een mogelijk toekomstscenario. Een aantal factoren wijst er echter op dat de bedrijfsresultaten&#13;
in de landbouw steeds meer onder druk komen te staan. Volgens cijfers&#13;
van Eurostat, het bureau voor de statistiek van de EG, zijn de inkomens in de EG in de&#13;
laatste vijfjaar gemiddeld 2,1% gedaald (Eurostat, p. 6, 1992b). Het GATT-akkoord tussen&#13;
de Verenigde Staten en de EG zal bij een uitvoering in de huidige vorm ook de agrarische&#13;
inkomens naar beneden drukken. Dat in de meeste landen het aantal part-time&#13;
bedrijven groeiende is, en dat boerinnen steeds vaker hun baan van voor het huwelijk behouden,&#13;
is ook een aanwijzing voor het feit dat het steeds moeilijker wordt om een agrarisch&#13;
bedrijf staande te houden zonder extra inkomsten van buitenaf.&#13;
Dalende bedrijfsresultaten betekenen ook voor Nederlandse boer(inn)en een verslechtering&#13;
van de kwaliteit van de sociale zekerheid, omdat de mogelijkheid om zich aanvullend&#13;
te verzekeren vermindert. Uit een onlangs gepubliceerd rapport van het Landbouwschap&#13;
over de sociaal-economische situatie in de Land- en Tuinbouw blijkt dat ook voor Nederland&#13;
het inkomensbeeld steeds ongunstiger wordt. De moeilijke financiële situatie komt&#13;
onder anderen tot uiting in een groter beroep op financiële en sociale regelingen van de&#13;
overheid. In 1993 zagen bijna 1000 bedrijven zich gedwongen om een bijstandsuitkering&#13;
aan te vragen. Twee keer zoveel als het jaar daarvoor (Landbouwschap, p. 2 en Bijlage 2,&#13;
1993). 5. DE VOORZIENINGEN10 VOOR DE OUDEDAG&#13;
Uit de overzichtstabel blijkt duidelijk dat de pensioenen van agrariërs (gemiddeld) lager&#13;
zijn dan het minimumpensioen in de desbetreffende landen. Door het gemiddelde gezinspensioen&#13;
van agrariërs te delen door het minimumpensioen voor een gezin in ieder land&#13;
blijkt dat in Duitsland deze verhouding verreweg het laagst is, terwijl de bijdrage juist in&#13;
Duitsland het hoogst is. De pensioenen in Oostenrijk en Frankrijk bereiken bijna drievierde&#13;
van het minimumpensioen en in Spanje zelfs iets meer dan drievierde. Alleen in België&#13;
komt het pensioen voor agrariërs bijna overeen met het minimumpensioen en in Nederland&#13;
is de AOW voor iedereen hetzelfde. Dan nog is er slechts sprake van een pensioen&#13;
dat alleen aan de minimale levensbehoeften voldoet. Dat blijkt duidelijk uit een tabel die&#13;
het Sociaal Economische Voorlichting-bureau samengesteld heeft, uitgaande van drie verschillende&#13;
pensioenhoogtes:&#13;
Privé-uitgaven voor een ouder echtpaar&#13;
'Indien een echtpaar naast de AOW geen ander inkomen heeft, is hun netto-inkomen ca.&#13;
22 000 Hfl ... Stel de kosten van de woning (huur minus huursubsidie) bedragen 3 000&#13;
Hfl per jaar, dan is de netto AOW net toereikend voor het minimale budget' (SEV-Syllabus:&#13;
Uw onderneming en de oude dag, p. 17-18, 1993). 5.1. Mogelijkheden om het pensioen aan te vullen&#13;
Agrariërs beschikken over verschillende mogelijkheden om het pensioen aan te vullen, afhankelijk&#13;
van de wetgeving in hun land. Ik zal in dit artikel de mogelijkheden bespreken&#13;
die in de onderzochte landen het meest voorkwamen: het afsluiten van aanvullende pensioen-&#13;
of levensverzekeringen, sparen of in het bedrijf investeren, blijven werken op het&#13;
bedrijf en de bedrijfsovername.&#13;
Over het algemeen kan gesteld worden dat maar een kleine minderheid gebruik maakt&#13;
van de mogelijkheid om aanvullende pensioen- of levensverzekeringen af te sluiten. Alleen&#13;
in Duitsland is het wel gebruikelijk omdat het pensioen het karakter van een deelverzekering&#13;
heeft. In de meeste landen is het eerder gebruikelijk om te sparen of in het&#13;
bedrijf te investeren als een vorm van oudedagsvoorziening. De meeste landen kennen&#13;
weliswaar een maximaal spaarbedrag voor gepensioneerden, maar alleen in Oostenrijk&#13;
wordt daadwerkelijk gecontroleerd op dit gebied.&#13;
Ook in Nederland gaan veel boer(inn)en ervan uit dat het bedrijf hun pensioen vormt.&#13;
Behalve de fiscale oudedagreserve (FOR) zijn er geen wettelijke regelingen voor zelfstandige&#13;
agrariërs. Deelname aan de FOR is echter ook geen garantie voor het opbouwen van&#13;
en pensioen. Bij de FOR gaat het om uitstel van belastingbetaling. De Katholieke Universiteit&#13;
Brabant heeft een onderzoek gedaan naar de sociale bescherming van zelfstandigen&#13;
in Nederland op verzoek van de Commissie van de EG. Zij concluderen dat gegevens&#13;
over de mate waarin zelfstandigen gebruik maken van particuliere arbeidsongeschiktheidof&#13;
pensioenverzekeringen beperkt zijn: 'Voorzichtig zou kunnen worden gezegd dat circa&#13;
30% van de zelfstandigen een dergelijke verzekering heeft afgesloten' (Boos en Bergham,&#13;
p. 59, 1991). Maar het is de vraag of dit ook voor de zelfstandigen die in de landbouw&#13;
werkzaam zijn geldt.&#13;
De algemene praktijk in alle landen is wel dat boer(inn)en, vanwege het lage niveau&#13;
van hun pensioenen, ook na de pensionering proberen om bij te verdienen door te blijven&#13;
werken op het bedrijf. Vaak wordt nog een stuk bos onderhouden of een klein aantal kalveren&#13;
gemest of de grond wordt verpacht. In de meeste landen is het voor de gepensioneerde&#13;
boer(in) toegestaan om tot een bepaald bedrag bij te verdienen. Alleen in&#13;
Oostenrijk kan het bijverdienen tot een korting van de toelage op het pensioen leiden.&#13;
5.2. De vervroegde pensioenregelingen&#13;
In vergelijking tot werknemers hebben boer(inn)en maar beperkte mogelijkheden om vervroegd&#13;
met pensioen te gaan. Maar ook van de beperkte regelingen werd in alle onderzochte&#13;
landen weinig gebruik gemaakt.&#13;
In de loop van de jaren 90 is de vervroegde pensioenregeling van de EG ingevoerd&#13;
(Verordening 2079/92 in Publicatieblad van de EEG van 30 juli 1992) die echter over het&#13;
algemeen ook weinig gebruikt wordt. De reden is dat het bedrijf niet overgedragen mag&#13;
worden aan verwanten in de eerste graad (bv. zoon of dochter). Deze bepaling is opgenomen&#13;
omdat de EG hiermee een vermindering van het aantal bedrijven hoopt te bereiken.&#13;
Het is interessant om te vermelden dat Spanje, na de eerste negatieve ervaringen met de&#13;
EG-regeling, de regeling zodanig aangepast heeft, dat het voor Spaanse boer(inn)en wel mogelijk is om het bedrijf aan verwanten van de eerste graad over te dragen. De verwachting&#13;
is dan ook dat veel boer(inn)en in Spanje van deze regeling gebruik zullen maken.&#13;
In Nederland is deze EG-regeling niet ingevoerd omdat zelfstandigen, die als gevolg&#13;
van arbeidsongeschiktheid of te geringe inkomsten hun bedrijf voor hun 65ste moeten&#13;
beëindigen een IOAZ1'-uitkering kunnen aanvragen. De IOAZ vult de eigen inkomsten&#13;
uit arbeid of in verband met arbeid aan (bijv. een AAW12-uitkering of een particuliere arbeidsongeschiktheidsverzekering)&#13;
tot het geldende sociaal minimum. Er zijn wel strenge&#13;
voorwaarden aan verbonden. Het gemiddelde inkomen in de laatste 3 jaren moet lager&#13;
dan het sociaal minimum voor zelfstandigen geweest zijn (37 900 Hfl per 1 januari 1993)&#13;
en anderhalfjaar na de aanvraag moet het bedrijf beëindigd worden. Volgens de voorlichting&#13;
van het SEV-bureau is dit een zeer interessante regeling voor land- en tuinbouw.&#13;
Deze regeling wordt vrij veel gebruikt omdat een gedeelte van het vermogen naast deze&#13;
uitkering behouden kan worden (195 000 Hfl in 1993). Als het vermogen meer bedraagt,&#13;
wordt van dit meerdere 5% gekort op de IOAZ-uitkering (SEV-bureau LTV0082, p. 3,&#13;
1993).&#13;
6. DE ARBEIDSONGESCHIKTHEIDSVOORZIENINGEN&#13;
Doordat het agrarisch beroep in Duitsland, Oostenrijk, Nederland en België geen beroepsbescherming&#13;
kent is het voor jonge boer(inn)en vaak heel moeilijk om een arbeidsongeschiktheiduitkering&#13;
te krijgen. Indien de aanvrager in staat geacht wordt om een ander&#13;
beroep uit te oefenen komt men niet in aanmerking voor een arbeidsongeschiktheidsuitkering.&#13;
In Nederland bestaat de mogelijkheid dat men toch een uitkering krijgt, maar dat&#13;
door het kunnen uitoefenen van een ander beroep de mate van arbeidsongeschiktheid lager&#13;
wordt ingeschat. In Spanje en Frankrijk kent men wel een beroepsbescherming maar&#13;
daar staat tegenover dat men zeer streng is met de toewijzing van arbeidsongeschiktheidsuitkeringen.&#13;
De rechtsbescherming&#13;
Uit het onderzoek naar de verschillende toelatingsprocedures blijkt dat er in Spanje en&#13;
Frankrijk onvoldoende beroepsmogelijkheden geboden worden om tegen een beslissing&#13;
van de verzekerende instantie te procederen. In Nederland, Duitsland, Oostenrijk en België&#13;
worden wel genoeg beroepsmogelijkheden geboden.&#13;
6.1. De tijdelijke arbeidsongeschiktheidsuitkering&#13;
De uitkeringen bij tijdelijke arbeidsongeschiktheid in de andere onderzochte landen zijn&#13;
laag en onvoldoende om een vervangende arbeidskracht te betalen. In het gunstigste geval&#13;
kan een agrariër na 15 dagen ziekte aanspraak maken op een dagvergoeding (Spanje), in het ongunstigste geval pas na 3 maanden (België) of helemaal niet (Frankrijk). Alleen de&#13;
Duitse en Oostenrijkse stelsels bieden een bedrijfshulp aan bij tijdelijke arbeidsongeschiktheid.&#13;
(Zie overzichtstabel op p. 122-125.)&#13;
In Nederland is de arbeidsongeschikte agrariër in vergelijking met de andere onderzochte&#13;
landen er nog slechter aan toe. Het hele eerste jaar kan hij geen aanspraak maken&#13;
op een uitkering. Hij kan echter wel het hele jaar aanspraak maken op hulp van de bedrijfsverzorgingsdienst&#13;
tegen een gereduceerd tarief, als hij daarvan lid is. Om deze te&#13;
kunnen betalen is het echter noodzakelijk om een arbeidsongeschiktheidsverzekering af te&#13;
sluiten. Dit heeft tot gevolg dat het afsluiten van een arbeidsongeschiktheidsverzekering&#13;
in Nederland als een noodzaak ervaren wordt en zeer gebruikelijk is, zeker bij boeren die&#13;
ouder zijn dan 30 jaar (Oogst, pp. 18-25, 25 juni 1993). Waarbij wel de kanttekening geplaatst&#13;
dient te worden dat dit voor de boerin nog niet zo vanzelfsprekend is, maar hierover&#13;
meer in het paragraaf over de positie van de boerin.&#13;
6.2. De permanente arbeidsongeschiktheidsuitkering&#13;
In de vijf onderzochte landen is de gemiddelde uitkering bij permanente arbeidsongeschiktheid&#13;
lager dan het gemiddelde gezinspensioen en lager dan het officiële minimumpensioen&#13;
(behalve in België) (zie overzichtstabel op p. 122-125). Dit heeft tot gevolg dat&#13;
in de praktijk boer(inn)en doorgaan met werken ook al wordt een arbeidsongeschiktheidsuitkering&#13;
ontvangen.&#13;
In Nederland kan een boer(in) na het eerste jaar van arbeidsongeschiktheid in aanmerking&#13;
komen voor de AAW. Maar ook de AAW biedt niet voldoende inkomsten om een&#13;
vervangende arbeidskracht te betalen. Daarom is het gebruikelijk om ook voor het geval&#13;
van permanente arbeidsongeschiktheid een privé-verzekering af te sluiten. Of de hoogte&#13;
van de uitkering toereikend is voor het betalen van een vervangende arbeidskracht hangt&#13;
af van de afgesloten verzekering en de hoogte van de betaalde premie. Hierover zijn geen&#13;
gegevens bekend. Ook hier geldt dat naarmate de inkomenssituatie in de landbouw slechter&#13;
is agrariërs eerder geneigd zijn om zo laag mogelijke premies te betalen.&#13;
Zoals in paragraaf 5.2 uiteengezet kunnen zelfstandigen in Nederland wel in aanmerking&#13;
komen voor een IOAZ-uitkering, als ze hun bedrijf vroegtijdig vanwege arbeidsongeschiktheid&#13;
moeten stoppen. De IOAZ vult de eigen inkomsten uit arbeid of in verband&#13;
met arbeid aan tot het geldende sociaal minimum.&#13;
6.3. De preventie van arbeidsongeschiktheid&#13;
Met betrekking tot het voorkomen van arbeidsongevallen in de landbouw is vooral in&#13;
Oostenrijk, Duitsland en Nederland sprake van een actief beleid.&#13;
In Duitsland en Oostenrijk bezoeken voorlichters regelmatig bedrijven om de veiligheid&#13;
na te gaan. Bovendien kunnen boer(inn)en die ziek dreigen te worden bijna gratis&#13;
een kuur doen. Men kan dan beschikken over een bedrijfshulp of een huishoudelijke hulp.&#13;
Er zijn goede bedrijfsverzorgingsdiensten, die zowel bedrijfshulp als huishoudelijke hulp&#13;
aanbieden. Vanaf de eerste dag van ziekte kan men beschikken over een hulp. In Nederland wordt door de STIGAS (Stichting Gezondheidszorg Agrarische Sectoren)&#13;
de veiligheid op de werkplek onderzocht en worden medische keuringen aangeboden.&#13;
Het Ministerie van Sociale Zaken publiceert folders over dit onderwerp. Het&#13;
lidmaatschap voor de bedrijfsverzorging komt voor eigen rekening.&#13;
In Frankrijk en België is wel sprake van voorlichting, maar de kosten voor de bedrijfsverzorging&#13;
worden niet vergoed. In Spanje is op dit gebied nog geen beleid ontwikkeld.&#13;
7. DE POSITIE VAN DE BOERIN&#13;
Uit het paragraaf 3.1 over de toelatingseisen bleek dat zeer weinig boerinnen een volledige&#13;
verzekering afsluiten. De redenen hiervoor zijn per land verschillend. In Spanje wordt&#13;
de toetreding van boerinnen tot het stelsel bemoeilijkt omdat men de hogere uitgaven&#13;
vreest. In de meeste landen, Nederland inbegrepen, geldt echter dat ook al bestaat er een&#13;
mogelijkheid voor de boerin om zich te verzekeren er weinig gebruik van wordt gemaakt&#13;
of pas op latere leeftijd. De twee voornaamste redenen hiervoor zijn de extra financiële&#13;
lasten en het feit dat het nooit gebruikelijk is geweest dat de boerin zich verzekert. Boerinnen&#13;
zelf geven ook als reden dat een dubbele bijdrage te duur zou zijn. De verzekering&#13;
van de boerin wordt gezien als een extra uitgave en als niet noodzakelijk. Dat ligt ook in&#13;
de aard van haar werk. Het gaat vaak, naast haar werk op het bedrijf, om werkzaamheden&#13;
die vóór het bedrijf plaatsvinden (bv. boekhouding, telefoon aannemen) of die in het verlengde&#13;
van het huishouden liggen. Deze taken worden niet als bedrij f staken gezien (Bun,&#13;
p. 59-61, 1991).&#13;
In Nederland heeft in de laatste jaren de toenemende mechanisatie, schaalvergroting en&#13;
specialisatie op boerenbedrijven geleid tot een weliswaar groter arbeidsdomein voor de&#13;
boerin, maar dit arbeidsdomein werd voornamelijk gevuld met taken van de tweede&#13;
soort14 (Lodder. T., 1991, p. 27). Ook is in Nederland sprake van een toenemend aantal&#13;
aan vrouwelijke mede-onderneemsters. Het toenemende aantal aan vrouwelijke mede-onderneemsters&#13;
kan echter evenzeer verwijzen naar verruimde fiscale mogelijkheden als&#13;
naar toenemende emancipatie (S. Rooij, p. 18-27, 1992).&#13;
De lagere status van de taak van de boerin in de landbouwwereld heeft tot gevolg dat&#13;
het verzekeren van de boerin als een extra financiële uitgave wordt ervaren. Niet zozeer&#13;
omdat het geld er gewoonweg niet is, wat vaak zeker ook het geval is, maar omdat men&#13;
de noodzaak van deze uitgave niet inziet en het geld liever anders besteed, bijv. door te&#13;
sparen of weer te investeren in het bedrijf. Dit betekent dat het financiële argument soms&#13;
een schijnargument is. Indien er genoeg geld zou zijn is het nog de vraag of men een verzekering&#13;
voor de boerin zou afsluiten.&#13;
Het gevolg van het lage aantal volledig verzekerde boerinnen in de vijf onderzochte&#13;
landen is dat boerinnen geen of maar een gedeeltelijke aanspraak op een pensioen hebben,&#13;
niet verzekerd zijn tegen arbeidsongeschiktheid en bij overlijden van de man of bij scheiding&#13;
een pensioen overhouden dat de helft van het minimumpensioen bedraagt.&#13;
Voor Nederland geldt dat in principe boerinnen hoe dan ook recht hebben op AAW.&#13;
Om recht te hebben op de AAW moest een boerin tot op heden in het jaar voorafgaande&#13;
aan de arbeidsongeschiktheid een bepaald bruto maandinkomen bereiken (tussen de 4 a 5 000 Hfl) of minstens zes maanden 40 uur per week gewerkt hebben.15 Verder moet ze&#13;
voor minimaal 25% arbeidsongeschikt zijn en tot voor kort voor werk dat 'in billijkheid'&#13;
opgedragen kan worden. Dat wil zeggen in overeenstemming met opleiding, vorige beroep&#13;
en ervaring.&#13;
Door de invoering in augustus 1993 van de Wet Terugdringing Beroep Arbeidsongeschiktheid&#13;
(TBA) is de laatste eis veranderd. De term 'passende arbeid' wordt in deze wet&#13;
geïntroduceerd. Dat betekent voor de landbouw dat niet meer voornamelijk gekeken&#13;
wordt naar werkzaamheden die nog op het eigen bedrijf kunnen worden verricht. Voortaan&#13;
zal ook worden gekeken naar mogelijk te vervullen functies in loondienst. In eerste instantie&#13;
zal daarbij nog rekening gehouden worden met de opleiding en beroep, maar naarmate&#13;
de werkloosheidsduur toeneemt zal de werkloze ook werk moeten aanvaarden dat&#13;
minder overeenkomt met het vorige beroep en de genoten opleiding (GUO, p. 10-11,&#13;
1992).&#13;
De Raad van State heeft onlangs ook de inkomenseis om in aanmerking te mogen komen&#13;
voor een AAW-uitkering veranderd van minimaal 4/5 000 Hfl naar 'enig inkomen'.&#13;
De Raad van State heeft hiertoe besloten omdat de bepaling als discriminerend voor vrouwen&#13;
ervaren werd. Het voordeel van dit besluit is dat boerinnen niet meer zo gauw afgewezen&#13;
kunnen worden als de bedrijfswinst laag is. Het nadeel is echter dat de wetgever&#13;
geen ondergrens bepaalt. Als de bedrijfswinst laag is, kan dit tot hele lage AAW-uitkeringen&#13;
leiden (bijv. 2 Hfl per maand). Als de bedrijfswinst hoog is, kan een boerin maximaal&#13;
een uitkering van 70% van het minimumloon bereiken (mondelinge mededeling van dhr.&#13;
Toepoel van het GUO).&#13;
Uit een in 1986 uitgevoerd onderzoek naar de AAW voor boerinnen en tuindersvrouwen,&#13;
uitgevoerd in opdracht van de organisatie voor Landelijke Boerinnenbelangen en de&#13;
Wetenschapswinkel van de Landbouwuniversiteit, bleek reeds (Klein Douwel en Toonen,&#13;
p. 54, 1986) dat boerinnen het heel moeilijk vinden om werk buitenshuis te aanvaarden&#13;
omdat ze hun taak op het bedrijf en in het huishouden als onmisbaar ervaren. De nieuwe&#13;
wet zal de AAW-uitkering nog ontoegankelijker maken voor boerinnen dan ze al was.&#13;
Een tweede belangrijk verschil bij arbeidsongeschiktheid onder boerinnen is dat boerinnen&#13;
maar zelden lid zijn van bedrijfsverzorgingsdiensten of een particuliere arbeidsongeschiktheidsverzekering&#13;
afsluiten (Klein Douwel en Toonen, p. 68-69, 1986). Dit&#13;
gegeven wordt ook bevestigd in een meer recent onderzoek naar werkomstandigheden&#13;
van boerinnen in de melkveehouderij in Midden-Nederland, (S. de Rooij, p. 48, 1992).&#13;
Het probleem blijft dat arbeid van boerinnen moeilijk zichtbaar is. Om dit probleem te&#13;
voorkomen is een reële beloning van de boerin of een man/vrouwmaatschap aan te bevelen.&#13;
7.1. Positieve ontwikkelingen&#13;
Uit het Europese onderzoek bleek dat er ook positieve ontwikkelingen te melden zijn met&#13;
betrekking tot de positie van de boerin. In Duitsland heeft men kinderopvoedingstijden&#13;
ingevoerd. Boerinnen met twee of meerdere kinderen kunnen hierdoor in aanmerking komen&#13;
voor een pensioen van het algemene sociale-zekerheidsstelsel. Een tweede positief aspect is de invoering van het opvoedingsgeld in Oostenrijk, Duitsland en alleen voor het&#13;
derde kind in Frankrijk. De ouder die het kind verzorgt, komt in aanmerking voor een&#13;
maandelijks opvoedingsgeld dat onafhankelijk van de kinderbijslag is. Wat deze regelingen&#13;
betreft loopt Nederland duidelijk achter op haar buurlanden. Weliswaar bestaan er regelingen,&#13;
zoals het ouderschapsverlof, maar die zijn niet toegankelijk voor agrariërs.&#13;
7.2. De voorzieningen bij zwangerschap&#13;
Dankzij de verzekering van de man zijn boerinnen wel verzekerd voor ziektekosten bij&#13;
zwangerschap. De zwangerschapsvoorzieningen zijn echter ontoereikend. In België, Nederland&#13;
en Spanje is er helemaal geen voorziening voor de boerin bij zwangerschap, tenzij&#13;
ze zich vrijwillig hiervoor verzekert. In Duitsland is er alleen een hulp gedurende tien dagen.&#13;
In Frankrijk is het zwangerschapsverlof 14 weken, twee weken korter dan dat voor&#13;
werkneemsters. Alleen in Oostenrijk is het zwangerschapsverlof voor boerinnen even&#13;
lang als dat voor werkneemsters. In Frankrijk en Oostenrijk gaat het om een bijdrage in&#13;
de kosten van een bedrijfshulp. In Frankrijk vindt de betaling alleen plaats indien een vervanging&#13;
daadwerkelijk aanwezig is. In Oostenrijk daarentegen wordt dit niet gecontroleerd,&#13;
waardoor boerinnen het geld niet of maar gedeeltelijk gebruiken voor het betalen&#13;
van een hulp.&#13;
Het LEI heeft onderzoek uitgevoerd naar de vrijwillige ziektewet16 als mogelijkheid&#13;
voor zwangerschaps- en bevallingsverlof bij ondernemende en meewerkende vrouwen in&#13;
Nederland. Uit dit onderzoek bleek dat slechts 1% van de vrouwen tot en met 40 jaar gebruik&#13;
maakt van de vrijwillige ziektewet (Overbeek en Nouws, p. 47, 1992). De onderzoek(&#13;
st)ers van het LEI concluderen dat: 'Vrouwen zich pas zullen verzekeren als zij een&#13;
belangrijke arbeidsinbreng in het bedrijf hebben en moeilijk bij ziekte gemist kunnen&#13;
worden ... een vrijwillige regeling lijkt niet de aangewezen weg voor een verlof bij zwangerschap&#13;
en bevalling (idem, p. 48, 1992). De vraag is of een verplichte regeling de betere&#13;
weg is. In Nederland is door het LEI berekend dat een verplichte verzekering bij zwangerschap&#13;
in de agrarische sector, zonder eigen bijdrage, vermoedelijk jaarlijks rond de 10&#13;
miljoen gulden zou kosten (Blom en van den Hoek, p. 72, 1989).&#13;
7.3. Over de verplichte verzekering voor de boerin&#13;
De vraag is hoe men een betere sociale verzekering van de boerin kan bereiken. In feite&#13;
zijn er voornamelijk twee keuzemogelijkheden. Men kan vrijwillige mogelijkheden bieden&#13;
om de boerin een zelfstandige bijdrage te laten betalen. Dit is reeds het geval in de&#13;
meeste landen en het gevolg is een laag aantal verzekerde boerinnen. De vrijwillige keuzemogelijkheid&#13;
werkt dus niet. Het andere alternatief is de invoering van een verplichte&#13;
verzekering ook voor de boerin. In de onderzochte landen wordt hierover heel verschillend&#13;
gedacht.&#13;
In België en Frankrijk voelen de verantwoordelijke instanties, maar ook de agrarische&#13;
boerenorganisaties lid van de COPA, niets voor een verplichte verzekering van de boerin. De instanties vrezen hogere uitgaven en de standsorganisaties de hogere bijdragen. Men&#13;
verwijst naar de vrijwillige verzekeringsmogelijkheden of de keuze voor een gedeelde bedrijfsleiding.&#13;
In drie landen kent men anderzijds nu reeds een vorm van verplichte verzekering voor&#13;
de boerin. In Oostenrijk is in januari 1992 officieel gekozen voor een verplichte verzekering&#13;
van de boerin. In Duitsland zal deze waarschijnlijk in 1995 ingevoerd worden. In&#13;
Spanje is de boerin, die hoofdzakelijk in de landbouw haar inkomen verdient, in theorie&#13;
altijd al verplicht verzekerd geweest.&#13;
In Spanje heeft de verplichte verzekering van de boerin niet geleid tot een opname van&#13;
alle boerinnen in het verzekeringsstelsel. De boerinnen moeten zich zelf opgeven als ze&#13;
denken verzekeringsplichtig te zijn. Boerinnen doen dat veelal niet uit kostenoverwegingen&#13;
en omdat het in hun cultuur ongebruikelijk is. In de praktijk kiezen boerinnen ervoor&#13;
om zich pas op latere leeftijd te laten inschrijven als verplicht verzekerde.&#13;
Uit de ervaring in Oostenrijk blijkt dat zelfs als men het over een verplichte verzekering&#13;
voor de boerin eens is, het geenszins eenvoudig is om deze te verwezenlijken. Een&#13;
verplichte verzekering voor de boerin heeft dermate veel consequenties dat deze alleen in&#13;
het kader van een alomvattende hervorming van de pensioenverzekering gerealiseerd kan&#13;
worden. Het kostenaspect is vaak een struikelblok. In Duitsland zal het boerinnenpensioen&#13;
leiden tot dubbele bijdragen voor de gezinnen. Het kostenaspect is in Oostenrijk opgelost&#13;
door te kiezen voor een deling van de bijdrage tussen de twee echtgenoten. Het&#13;
uitgekeerde pensioen wordt dus niet hoger maar iedere echtgenoot ontvangt de helft van&#13;
het pensioen.&#13;
Een ander probleem, dat zowel in Oostenrijk als in Duitsland speelt, is dat ook de invoering&#13;
van een verzekeringsplicht voor boerinnen niet zonder hun toestemming en die&#13;
van hun echtgenoot kan plaatsvinden. De boerin moet binnen een bepaalde termijn opgeven&#13;
of ze hoofdzakelijk in de landbouw werkt of niet. De verklaring moet mede ondertekend&#13;
worden door haar man. De verwachting is nu al dat boerinnen uit bijzonder&#13;
conservatieve streken in Oostenrijk (Kermten en Tirol) nauwelijks van deze mogelijkheid&#13;
gebruik zullen maken. Ook in Duitsland hebben boerinnen de keuze of ze akkoord gaan&#13;
met een verzekeringsplicht of niet. De keuze is in Duitsland wel extra aantrekkelijk voor&#13;
boerinnen die al langer met een boer getrouwd zijn. De boerin krijgt namelijk alle huwelijksjaren&#13;
waarin haar echtgenoot bijdragen betaald heeft als pensioenjaren aangerekend.&#13;
Het valt te voorzien dat op den duur ook de boerinnen in Nederland een verplichte verzekering&#13;
zullen kennen, althans op papier. Door de financiële moeilijkheden in de landbouw&#13;
en het feit dat deze verzekering als een extra, bijna onnodige, financiële belasting&#13;
wordt ervaren, valt ook te verwachten dat de animo onder de agrarische bevolking laag&#13;
zal zijn om aan een verzekeringsplicht voor de boerin mee te werken. Zonder de medewerking&#13;
van de boerinnen zelf is een verzekeringsplicht in de landbouw niet te verwezenlijken,&#13;
zoals uit de praktijk in Spanje blijkt.&#13;
8. CONCLUSIE&#13;
In de onderzochte landen, inclusief Nederland, is sprake van een keuze voor een socialezekerheidsstelsel&#13;
dat een minimaal vangnet aan zelfstandigen biedt. De legitimatie voor deze keuze is in ieder land dezelfde: een zelfstandige ondernemer dient zelf voor een aanvulling&#13;
van zijn sociale zekerheid te zorgen.&#13;
De belangrijkste nadelen van de huidige situatie zijn dat de bijdragen zwaarder wegen&#13;
voor de bedrijven met de lagere inkomens (behalve in Nederland), de pensioen- en arbeidsongeschiktheidsuitkeringen&#13;
niet voldoende zijn om in het levensonderhoud te voorzien&#13;
of om een vervangende arbeidskracht te betalen en dat de verwij sbaarheid naar&#13;
andere beroepen bij permanente arbeidsongeschiktheid bij jonge boer(inn)en kan leiden&#13;
tot sluiting van het bedrijf.&#13;
De keuze voor een minimaal sociaal vangnet betekent dat de kwaliteit van de sociale&#13;
zekerheid afhankelijk wordt van het vermogen om zich aanvullend te verzekeren. Uit het&#13;
voorgaande bleek dat hierdoor vooral de agrarische gezinnen met de lagere inkomens en&#13;
in het bijzonder de boerinnen de dupe worden.&#13;
Het Nederlands systeem heeft het voordeel dat bedrijven met een laag of geen inkomen&#13;
geen sociale bijdragen hoeven te betalen en dat in geval van vroegtijdige stopzetting van&#13;
het bedrijf teruggevallen kan worden op een IOAZ-uitkering (= Wet inkomensvoorziening&#13;
oudere en gedeeltelijk arbeidsongeschikte gewezen zelfstandigen). Maar voor de rest&#13;
geldt ook voor Nederland dat aanvullende verzekeringen onontbeerlijk zijn in de landbouw&#13;
en dat dit voor de bedrijven met de laagste inkomens een probleem kan zijn. Ook&#13;
voor Nederland geldt dat boerinnen onvoldoende verzekerd zijn bij zwangerschap en arbeidsongeschiktheid&#13;
en dat de AAW moeilijk toegankelijk is. Uit de voorgaande uiteenzetting&#13;
blijkt dat uit een stelsel van vrijwilligheid weinig boerinnen gebruik maken of&#13;
kunnen maken van de mogelijkheid om zich te verzekeren. Voor Nederland zou het beter&#13;
zijn indien gekozen zou worden voor een algemene verplichte verzekering tegen arbeidsongeschiktheid&#13;
voor boerinnen om een betere opvang bij onder andere zwangerschap te&#13;
bereiken. Door het ondersteunen van man/vrouw maatschappen of een reële beloning van&#13;
de boerin kan ook bereikt worden dat een boerin in aanmerking kan komen voor een redelijke&#13;
AWW-uitkering. Tevens is daarmee een zelfstandige pensioenopbouw of aandeel in&#13;
het bedrijfsvermogen17 van de boerin verzekerd.&#13;
9. TOEKOMSTIGE ONTWIKKELINGEN&#13;
In de laatste 30 jaar voltrok zich een zelfde ontwikkeling in alle onderzochte landen: het&#13;
aantal actieve boer(inn)en daalde en het aantal passieven dat een beroep deed op de sociale&#13;
voorzieningen groeide. De staat moest steeds meer bijdragen aan de financiering van de&#13;
sociale zekerheid.&#13;
De dalende inkomsten voor de sociale zekerheid worden in het algemeen vertaald in&#13;
een politiek die erop gericht is de voorzieningen te behouden zoals ze zijn en alleen uit te&#13;
breiden indien dit zonder een stijging van de kosten mogelijk is (zie bijvoorbeeld de invoering&#13;
van het boerinnenpensioen in Oostenrijk). Een tweede gevolg is dat de wettelijke&#13;
bepalingen van het stelsel strenger toegepast worden. De toegang tot het systeem wordt&#13;
bemoeilijkt (Nederland, Spanje, Frankrijk en Duitsland) of de bijdragegrens wordt dusdanig&#13;
verlaagd dat ook de kleinere part-time-bedrijven bijdrageplichtig worden (Oostenrijk).&#13;
Een derde gevolg is dat de bijdragen in alle landen stijgen. Boer(inn)en staat een behoorlijke lastenverzwaring te wachten. Financiële ruimte om&#13;
deze lastenverzwaring te verzachten is er niet, maar ook de politieke wil daarvoor ontbreekt.&#13;
Een sanering van de landbouwstructuur wordt algemeen noodzakelijk geacht,&#13;
waardoor er wel bereidheid is om geld te investeren in een verzachting van de afvloeiingspijn&#13;
(zoals bijvoorbeeld de vervroegde EG-pensioenregeling of de IOAZ-regeling),&#13;
maar niet voor een verbetering van de bestaande voorzieningen.&#13;
9.1. Harmonisatie in kader van Europese eenwording&#13;
Tijdens het onderzoek naar de sociale zekerheid in Europa werd ik vaak geconfronteerd&#13;
met de veronderstelling dat het onderzoek in het kader van de Europese eenwording&#13;
moest leiden tot een harmonisatie van de verschillende sociale zekerheidsregelingen. In&#13;
het begin van het onderzoek bestond bij mij ook de verwachting dat het beste uit de verschillende&#13;
systemen gebruikt zou kunnen worden voor het creëren van een algemeen Europees&#13;
sociaal zekerheidsstelsel. Al gauw werd me echter duidelijk dat hier sprake was&#13;
van een utopie. Harmonisatie is een uitroep geworden die in het kader van Maastricht tot&#13;
een bijna onbetwijfelbaar credo verheven is. Dit onderzoek maakt eigenlijk duidelijk dat&#13;
aan eenwording niet altijd een harmonisatie van allerlei bepalingen dient vooraf te gaan&#13;
en dat dit ook in de praktijk ondoenlijk is. De verschillende Europese landen hebben vanwege&#13;
geheel uiteenlopende historische achtergronden gekozen voor verschillende sociale&#13;
zekerheidsstelsels die vaak ook nog op regionaal niveau verschillend uitgevoerd worden.&#13;
De taak van de EG moet en kan niet anders zijn dan te kijken naar een aanvaardbaar niveau&#13;
van verscheidenheid en niet zozeer naar hoe men ten koste van alles iedereen op één&#13;
lijn kan krijgen. De EG kan zich veel beter beperken tot het formuleren van zo breed mogelijke&#13;
richtlijnen (wat nu reeds het geval is) en de individuele landen de vrijheid laten&#13;
om beleid te ontwikkelen dat ook aandacht heeft voor de regionale verscheidenheid in ieder&#13;
land.&#13;
10. AANBEVELINGEN VOOR VERDER ONDERZOEK&#13;
Uit dit artikel blijkt dat de belangrijkste knelpunten in de sociale zekerheid in de landbouw&#13;
bestaan uit de mate waarin de boerin verzekerd is en de mate waarin een agrarisch&#13;
gezin erin slaagt om zich aanvullend te verzekeren. Hierover zijn nauwelijks gegevens bekend.&#13;
Daarom zou het goed zijn indien er een onderzoek zou plaatsvinden naar de mate&#13;
waarin agrarische gezinnen zich aanvullend kunnen verzekeren. Dit onderzoek zou onderbouwd&#13;
moeten worden met een apart onderzoek naar de inkomensverhoudingen in de&#13;
landbouw.&#13;
Een tweede belangrijk onderzoek is dat naar de kosten en mogelijkheden van de invoering&#13;
van een verplichte verzekering voor de meewerkende echtgenoten van de zelfstandigen.&#13;
De ontoereikende dekking van sociale risico's heeft gevolgen voor de aantrekkelijkheid&#13;
van het agrarische beroep en zal de toekomstige structuur van de agrarische bedrijven&#13;
beïnvloeden. Een probleem dat steeds nijpender wordt omdat het tegelijkertijd met de structurele aanpassingspolitiek van de EG in de landbouw en een algemene verzwakking&#13;
van de door de staat gereguleerde sociale voorzieningen plaatsvindt.&#13;
Gezien deze situatie en het gebrek aan vergelijkende studies op Europees niveau dient&#13;
de sociale zekerheid in de landbouw in alle Europese landen onderzocht en met elkaar&#13;
vergeleken te worden. Daarbij is het van belang dat niet alleen de formele regelingen bestudeerd&#13;
worden, maar alle sociale mechanismen die van invloed zijn op de kwaliteit van&#13;
de sociale zekerheid in de landbouw. In het bijzonder zou gelet moeten worden op de positie&#13;
van de meewerkende echtgenote. Literatuurlijst&#13;
Een uitgebreide literatuurlijst van het Europese onderzoek kan bij de Wetenschapswinkel&#13;
van de Landbouwuniversiteit Wageningen opgevraagd worden.&#13;
Berghman, J. en Boos, C. (1991)&#13;
Sociale bescherming van de zelfstandigen in Nederland; Report made at the request of the&#13;
Commission of the EC; 67 p.&#13;
Blom, U.Ph. en J.M. van den Hoek (1989)&#13;
Zwangerschapsverlof voor boerinnen en tuindersvrouwen; LEI, afdeling structuuronderzoek,&#13;
onderzoeksverslag 51, 82 p.&#13;
CBS (1991)&#13;
Nationale Rekeningen; CBS, Band 1, 293 p.&#13;
Centrale van Plattelandsvrouwenorganisaties en het Nederlands Agrarisch Jongeren Kontakt(&#13;
1990)&#13;
Betaald verlof; zwangerschaps- en bevallingsverlof voor agrarische vrouwen; 8 p.&#13;
EEG (1992)&#13;
Vervroegde pensioenregeling in de landbouw; Verordening 2079/92; Publikatieblad van&#13;
de EEG L215 van 30 juli 1992 vanaf p. 91.&#13;
Eurostat (1992a)&#13;
Basis statistieken van de Europese Gemeenschap; Eurostat Brussel, 29e uitgave, 331 p.&#13;
Eurostat (1992b)&#13;
Agricultural Income 1992; Eurostat Luxemburg, Nr. of catalog CA61793902 ENC (price&#13;
29 ECU) 14 p.&#13;
GUO(1992)&#13;
Jaarverslag 1992, De Bedrijfsvereniging voor Tabakverwerkende en Agrarische Bedrijven&#13;
(BV TAB); GUO = Gezamenlijk Uitvoeringsorgaan, 87 p.&#13;
Klein Douwel, José en Monique Toonen, (1986)&#13;
AAW voor boerinnen en tuindersvrouwen; Wetenschapswinkel, rapport nr. 14, 111 p.&#13;
Landbouwschap (1993)&#13;
Sociaal-economische situatie in de Nederlandse Land- en Tuinbouw; Landbouwschap&#13;
19/2646b.00, 6 oktober 1993, 54 p., 5 Bijlagen.&#13;
Memorie van toelichting van de Algemene Ouderdomswet (AOW) van 31 mei 1956,&#13;
W.No. 4009, Stb.nr. 281. Overbeek, M.M.M, en J.T.F. Nouws, (1992)&#13;
Kinderen krijgen verzekerd?; Een onderzoek naar de vrijwillige ziektewet als mogelijkheid&#13;
voor zwangerschaps- en bevallingsverlof bij ondernemende en meewerkende vrouwen.;&#13;
SZW (Ministerie van Sociale Zaken en Werkgelegenheid), onderzoek uitgevoerd&#13;
door LEI en EIM, 75 p.&#13;
Rooij, S. de (1992)&#13;
Werk van de tweede soort: boerinnen in de melkveehouderij. Doctor in de landbouw- en&#13;
milieuwetenschappen: Dissertatie LU-1542; Landbouwuniversiteit Wageningen, Promotor&#13;
dr. A.L. Mok, 235 p.&#13;
SEV-bureau (1993)&#13;
Uw onderneming en de oude dag; Syllabus SEV-bureau, Den Haag, 28/2006a.36, 26 p.&#13;
SEV-bureau (1993)&#13;
AAW-werkmap voor de SEV; SEV-bureau, Den Haag, 28/1338d.36, 13 p.&#13;
SEV-bureau (1993)&#13;
Verzekeringen bij afwijkende dienstbetrekking en maatschap; SEV-bureau, Den Haag,&#13;
notitie LTV0105, 5 p.&#13;
SEV-bureau (1993)&#13;
Samenvatting IOAZ-regeling; SEV-bureau, Den Haag, notitie LTV0082, 3 p.&#13;
Westerhof, G. en G. Zevenbergen (1993)&#13;
Onderzoek naar verzekeringen tegen arbeidsongeschiktheid; Oogst, 25 juni, jaargang 6,&#13;
pp.18-25.</content><legacyfootnotes>1. Het onderzoek werd wetenschappelijk begeleid door mr. Herman Walda en prof. Franz von Benda-Beckmann.&#13;
2. Europese Boeren Vereniging.&#13;
3. Meer informatie over de CPE of het onderzoek is bij de Wetenschapswinkel verkrijgbaar.&#13;
4. Alle woorden die in de mannelijke vorm gebruikt worden duiden zowel mannelijke als vrouwelijke perso&#13;
nen aan.&#13;
5. Vertaling: 'sociale zekerheid is ... de bescherming die de samenleving biedt door een serie van publieke&#13;
maatregelen ...'&#13;
6. Met agrarische structuurpolitiek wordt de overheidspolitiek bedoeld die een bepaalde ontwikkeling van de&#13;
landbouw nastreeft, bijv. het streven naar een verjonging van de agrarische bedrijfsleiders of de subsidiëring&#13;
van bedrijven die het meest levensvatbaar geacht worden.&#13;
7. Onder 'volledig' wordt hier verstaan: een wettelijk verplichte ouderdoms-, invaliditeits- en ziektekostenverzekering.&#13;
8. De belangstellende lezer wordt verwezen naar het verslag van het Europese onderzoek, verkrijgbaar bij de&#13;
Wetenschapswinkel van de Landbouwuniversiteit.&#13;
9. 1 ECU = circa 2,2 Hfl (valutakoers van 1 juni 1992).&#13;
10. Als in dit artikel van 'voorzieningen' gesproken wordt, wordt niet een voorziening bedoeld die uit de algemene&#13;
middelen van de staat gefinancierd wordt, maar worden 'verzekeringen' bedoeld.&#13;
11. IOAZ = Wet inkomensvoorziening oudere en gedeeltelijke arbeidsongeschikte gewezen zelfstandigen.&#13;
12. AAW = Algemene Arbeidsongeschiktheidswet.&#13;
13. Het ontbreken van een beroepsbescherming betekent dat voor een boer(in) het niet kunnen uitoefenen van&#13;
zijn of haar eigen beroep niet voldoende is om in aanmerking te komen voor een AO-uitkering. Men dient&#13;
arbeidsongeschikt te zijn voor alle beroepen die 'in billijkheid' opgedragen kunnen worden.&#13;
14. Over dit onderwerp is onlangs het proefschrift verschenen van S. de Rooij: Werk van de tweede soort,&#13;
over het werk van boerinnen in de melkveehouderij.&#13;
15. Personen die op of na 1 jan. 1988 arbeidsongeschikt werden en gedurende zes maanden 38 uur per week&#13;
werkten gelden ook als full-time.&#13;
16. Sinds 2 maart 1990 hebben zelfstandig werkende en meewerkende vrouwen recht op een betaalde verlofperiode&#13;
rond de bevalling indien zij een vrijwillige Ziektewetverzekering (VZW) afsluiten.&#13;
17. Door het trouwen in gemeenschap van goederen wordt een boerin natuurlijk ook mede-eigenaarster&#13;
van het bedrijf. Omdat de onderzochte landen verschillende regelingen kennen op dit gebied ga ik hier&#13;
echter niet op in.&#13;
</legacyfootnotes><footnotes><footnote/></footnotes><auteurs>Ir. Francesco Melita</auteurs><published>1994-03-01 00:00:00</published><modified>1993-06-28 00:00:00</modified><editiondate>1994-03-01</editiondate><htmlpath>https://denhollander.info/artikel/6038</htmlpath></article>
</articles></edition>