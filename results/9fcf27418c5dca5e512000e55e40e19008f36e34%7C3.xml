<edition><articles><article><jaar>2005</jaar><naam>Tijdschrift voor Agrarisch Recht</naam><uitgave>3</uitgave><aflevering>3</aflevering><searchword>TvAR 3/2005</searchword><id>4207</id><udhid>UDH:TvAR/4207</udhid><titel>Het aanlegvergunningstelsel in het bestemmingsplan Buitengebied</titel><searchwords><searchword>TvAR 3/2005</searchword><searchword>UDH:TvAR/4207</searchword></searchwords><attachments><attachment><name>2005_nr 3_Artikel_Alphen.pdf</name><extention>pdf</extention><url>https://denhollander.info/download/4166/ci</url></attachment></attachments><inleiding>1 Inleiding&#13;
In het bestemmingsplan voor het buitengebied, het bestemmingsplan dat op grond&#13;
van artikel 10 van de Wet op de Ruimtelijke Ordening (hierna: WRO) voor het&#13;
gebied dat buiten de bebouwde kom is gelegen verplicht wordt vastgesteld, komen&#13;
regelmatig voorschriften voor, waarin de uitvoering van bepaalde werken en werkzaamheden&#13;
gekoppeld wordt aan een aanlegvergunning. De aanduiding ‘werken en&#13;
werkzaamheden’ duidt er op dat het hier gaat om fysieke werkzaamheden die niet&#13;
het ‘bouwen’ betreffen. Zodra het de uitvoering van werken of werkzaamheden&#13;
betreft die onder het begrip ‘bouwen’ vallen, is het aanlegvergunningenregime in het&#13;
bestemmingsplan niet van toepassing maar is de Woningwet en de daarop gebaseerde&#13;
regelgeving aan de orde. De functie van een aanlegvergunningstelsel in een bestemmingsplan&#13;
hangt samen met de bescherming die aan een bepaald gebied wordt toegekend.&#13;
Niet voor iedereen is de noodzaak van bescherming even duidelijk aanwezig.&#13;
Voor boeren en tuinders kan een aanlegvergunning nog vaak worden beschouwd als&#13;
een beperking van een doelmatige bedrijfsvoering. Voor natuur- en landschapsbeschermers&#13;
is een aanlegvergunning een waarborg voor behoud van de huidige waarden&#13;
die een gebied kenmerkt. In de praktijk van de handhaving van bestemmingsplannen&#13;
neemt het toezicht op de naleving van een aanlegvergunningstelsel een belangrijke&#13;
plaats in. In steeds meer gebieden gaan natuur- en landschapswaarden een rol spelen,&#13;
naast de van oudsher aanwezige agrarische gebruikswaarden. De land- en tuinbouwsector&#13;
wordt bij de bedrijfsuitoefening dan ook in toenemende mate geconfronteerd&#13;
met aanlegvergunningstelsels in bestemmingsplannen. Een vergunning is nodig om te&#13;
kunnen toetsen of de voorgenomen werken en werkzaamheden dienstbaar zijn aan de&#13;
verwerkelijking, bescherming en handhaving van de geldende bestemming.&#13;
In dit opstel komt allereerst aan de orde een verkenning van de wettelijke instrumenten&#13;
voor het binden van de uitvoering van werken en werkzaamheden aan een&#13;
voorafgaande aanlegvergunning. Vervolgens wordt een analyse gemaakt van de huidige&#13;
jurisprudentie. Tenslotte wordt aandacht besteed aan het komende recht. Het wetsvoorstel&#13;
tot fundamentele herziening van de WRO bevat enkele wijzigingen die niet&#13;
onopgemerkt mogen blijven.&#13;
</inleiding><content>2 Grondslagen&#13;
2.1 Wettelijke grondslagen&#13;
Niet alleen in een geldend bestemmingsplan maar ook in een uitwerkingsplan op&#13;
grond van artikel 11 WRO en een voorbereidingsbesluit op grond van artikel 21,&#13;
derde lid WRO kan worden bepaald dat het uitvoeren van werken en werkzaamheden&#13;
zonder voorafgaande aanlegvergunning verboden is. Op basis van artikel 28,&#13;
vierde lid WRO kunnen door Gedeputeerde Staten aanlegvergunningstelsels worden&#13;
geïntroduceerd, wanneer goedkeuring moet worden onthouden aan een vastgesteld&#13;
bestemmingsplan. De gemeenteraad zal dan op grond van artikel 30 WRO bij de&#13;
eerstvolgende herziening van het bestemmingsplan deze door Gedeputeerde Staten&#13;
geïntroduceerde aanlegvergunningplichtige activiteiten in het plan moeten opnemen.&#13;
Gedeputeerde Staten kunnen ook het aanlegvergunningstelsel aanvullen bij het besluit&#13;
omtrent de goedkeuring van een bestemmingsplan. Deze voorschriften moeten&#13;
geacht worden deel uit te maken van het besluit van Gedeputeerde Staten en daartegen&#13;
kan ook beroep worden ingesteld bij de Afdeling bestuursrechtspraak van de&#13;
Raad van State.1 De Minister van VROM heeft deze bevoegdheid ook krachtens artikel&#13;
29, achtste lid WRO bij een besluit dat strekt tot vervanging van een besluit van&#13;
Gedeputeerde Staten inzake de goedkeuring van een bestemmingsplan. De mogelijkheid&#13;
om in een voorbereidingsbesluit te bepalen dat een aanlegvergunning voor het&#13;
uitvoeren van een aantal werken en werkzaamheden verplicht is, is bedoeld om te&#13;
voorkomen dat het nieuwe bestemmingsplan minder geschikt wordt voor daadwerkelijke&#13;
realisering.&#13;
2.2 Wanneer wordt een aanlegvergunning in het bestemmingsplan geëist?&#13;
Een aanlegvergunningstelsel wordt in de regel opgenomen wanneer de planologische&#13;
noodzaak daartoe aanwezig is. Meestal blijkt deze noodzaak reeds uit de aanduiding&#13;
van de bestemming op de kaart van het bestemmingsplan of uit de in de voorschriften&#13;
opgenomen doeleindenomschrijving. Wanneer op deze plaatsen één van de begrippen&#13;
‘landschappelijke waarden’, ‘cultuurhistorische waarden’ of ‘natuurwetenschappelijke&#13;
waarden’ opduikt of een soortgelijke aanduiding moet men in de regel rekening houden&#13;
met een aanlegvergunningstelsel. De werken en werkzaamheden worden omschreven&#13;
met een algemene aanduiding dan wel een limitatieve opsomming van de vergunningplichtige&#13;
werkzaamheden. Normale onderhoudswerkzaamheden, die nodig zijn&#13;
voor de exploitatie van een agrarisch bedrijf, worden in de regel uitgezonderd van de&#13;
aanlegvergunningplicht evenals werkzaamheden van ondergeschikte of niet-ingrijpende&#13;
betekenis. Op grond van artikel 10 WRO mogen de voorschriften slechts om&#13;
dringende redenen een beperking van het meest doelmatige gebruik inhouden. Gelet&#13;
op de natuurwaarden of landschappelijke waarde van het betreffende gebied kan een&#13;
aanlegvergunning worden gevraagd in het bestemmingsplan voor bijvoorbeeld het&#13;
rooien van houtwallen of het scheuren van grasland, ook als deze werkzaamheden op&#13;
zichzelf behoren tot de normale werkzaamheden voor de exploitatie van een agra-&#13;
risch bedrijf. Regelmatig wordt in bestemmingsplanprocedures gesteld dat de agrarische&#13;
bedrijfswerkzaamheden onevenredig zullen worden belemmerd door de opname&#13;
van een aanlegvergunning in de bestemmingsplanvoorschriften. De Afdeling bestuursrechtspraak&#13;
van de Raad van State toetst dan in de regel in hoeverre daadwerkelijk&#13;
wordt aangetoond dat er sprake is van een onevenredige aantasting van de agrarische&#13;
bedrijfswerkzaamheden en vervolgens wordt bezien welke uitzonderingen in de&#13;
planvoorschriften zijn gemaakt op de aanlegvergunningplicht. Door nadrukkelijk te&#13;
kijken naar deze uitzonderingen toetst de Afdeling dus wel de noodzakelijkheid van&#13;
een aanlegvergunningstelsel. Een aardig voorbeeld hiervan is de uitspraak inzake het&#13;
bestemmingsplan voor het Buitengebied van de gemeente Sint Anthonis.2 De Kroon&#13;
was in het verleden kritischer over de noodzaak van een aanlegvergunningstelsel in&#13;
een bestemmingsplan. Zo achtte deze voormalige hoogste bestuursrechtelijke beroepsinstantie&#13;
geen plaats voor een aanlegvergunningstelsel in een bestemmingsplan wanneer&#13;
het niet zeker is dat een aanwijzing als relatienotagebied zal plaatsvinden binnen&#13;
de planperiode en vaststaat dat de aanwezige natuurwaarden in het gebied zich steeds&#13;
zullen herstellen.3 Een aanlegvergunningstelsel voor bemesting was niet nodig omdat&#13;
het agrarisch gebruik van de betreffende gronden was uitgesloten en het risico van het&#13;
storten van mestoverschotten op deze gronden voldoende was uitgesloten op basis&#13;
van de doeleindenomschrijvingen die bij de planvoorschriften zijn opgenomen.4&#13;
2.3 Aanlegvergunningstelsel in een voorbereidingsbesluit&#13;
Een aanlegvergunningstelsel dat is opgenomen in een voorbereidingsbesluit heeft&#13;
geen repressieve werking maar juist een preventieve werking. Het aanlegvergunningstelsel&#13;
wordt dan namelijk ingezet om te voorkomen dat de uitvoering van werken en&#13;
werkzaamheden de toekomstige bestemming frustreren. Het aanlegvergunningstelsel&#13;
heeft dan tot doel het toekomstige plan te beschermen.&#13;
3 Praktijk van de toetsing van een aanlegvergunning aan het&#13;
bestemmingsplan&#13;
3.1 Doel van de werken en werkzaamheden&#13;
Een aanlegvergunningstelsel in een bestemmingsplan is er op gericht om een gerealiseerde&#13;
bestemming te handhaven en te beschermen. De gerealiseerde bestemming&#13;
moet worden beschermd tegen de uitvoering van werken en werkzaamheden die&#13;
daarin niet passen. Hieruit vloeit voort dat geen aanlegvergunning kan worden verleend&#13;
voor de uitvoering van werkzaamheden, die op voorhand als strijdig met de&#13;
bestemming moeten worden aangemerkt.&#13;
De uitvoering ervan kan immers een onomkeerbare bestemmingswijziging tot&#13;
gevolg hebben. Zo mag een aanlegvergunning niet worden verleend voor het gedeeltelijk&#13;
dempen van een sloot, teneinde het erf bij een woning te vergroten, wanneer het&#13;
aanlegvergunningstelsel is voorgeschreven op gronden met de bestemming ‘waterhuishoudkundige&#13;
doeleinden’ en afgifte van een aanlegvergunning dus in strijd is met&#13;
de belangen van een goede waterhuishouding ter plaatse. Onlangs oordeelde de Afdeling&#13;
bestuursrechtspraak dat een aanlegvergunning voor het inrichten van een weide&#13;
met de bestemming ‘agrarische doeleinden I en II’ als overloop voor parkeerterrein&#13;
op voorhand kan worden geweigerd zonder dat daarbij expliciet aandacht wordt&#13;
besteed aan de toetsingsgronden die in het bestemmingsplan worden genoemd (i.c.&#13;
aantasting van landschappelijke waarden). Hierbij moet wel worden aangetekend dat&#13;
in de gebruiksvoorschriften het aanbrengen van een oppervlakteverharding of het&#13;
inrichten als parkeerterrein expliciet was verboden.5 Toetsing van een aanlegvergunning&#13;
aan de criteria, die zijn opgenomen in het bestemmingsplan komt dus pas aan de&#13;
orde als de aanlegactiviteit niet op voorhand al strijdig is met de bestemming.&#13;
Als in het bestemmingsplan het aanbrengen van oppervlakteverhardingen aan een&#13;
aanlegvergunning wordt gekoppeld bijvoorbeeld in een gebied met de bestemming&#13;
‘agrarisch gebied met landschappelijke waarde’, dan dient getoetst te worden of het&#13;
gebruik dat van dit pad zal worden gemaakt overeenstemt met de agrarische bestemming.&#13;
6 De rechtbank overweegt in deze uitspraak dat ingevolge artikel 11 van de&#13;
planvoorschriften uitsluitend mag worden gebouwd ten behoeve van bedrijfsmatig&#13;
agrarisch grondgebruik. In de procedure voor de rechtbank was gebleken dat het verlenen&#13;
van de aanlegvergunning niet mogelijk is, aangezien (het in geschil zijnde&#13;
gedeelte van) aanleg van het pad en verharding daarvan strijdig is met de bestemming&#13;
van de grond. Deze opvatting komt overeen met de uitspraken van de Afdeling&#13;
bestuursrechtspraak, waarin de Afdeling heeft overwogen dat voor gebruik dat in&#13;
strijd is met de bestemming, geen aanlegvergunning kan worden verleend gelet op het&#13;
dwingend bepaalde in artikel 44 WRO.7 Hoewel ook in deze bestemmingsplannen is&#13;
bepaald dat door de aanlegvergunningplichtige werken geen onevenredige schade&#13;
mag worden toegebracht aan de belangen die de daar geldende bestemming beoogt te&#13;
beschermen. De toetsing aan – in dit geval – het bepaalde in artikel 82, tweede lid, van&#13;
de planvoorschriften, met name aan de woorden ‘onevenredig’ en ‘zomede de natuurwaarde&#13;
van de aangrenzende bestemmingen’, dient evenwel plaats te vinden tegen de&#13;
achtergrond van het doel waarvoor het aanlegvergunningvereiste op grond van artikel&#13;
14 WRO is gesteld. Vast staat dat de bestemming was verwerkelijkt en het aanlegvergunningvereiste&#13;
derhalve is gesteld ter bescherming en handhaving van de bestemming&#13;
agrarisch gebied met landschappelijke waarde. Het verharden van een pad ten&#13;
behoeve van het in de hobbymatige sfeer houden van paarden in een stal gelegen buiten&#13;
de bestemming is in strijd met die doelstelling. Daarmee wordt ook voorkomen&#13;
dat een aanlegvergunning wordt verleend voor het verharden van een pad dat in strijd&#13;
met het algemene gebruiksverbod is aangelegd.&#13;
3.2 Welke gegevens mogen worden betrokken bij de interpretatie van de&#13;
toetsingsgronden in het bestemmingsplan?&#13;
Reeds in vroege jurisprudentie inzake bestemmingsplannen werd bepaald dat een&#13;
aanlegvergunningstelsel kan worden gevraagd voor werken en werkzaamheden die in&#13;
overeenstemming zijn met de bestemming. Voor die tijd werd de opvatting gehuldigd&#13;
dat het vereiste van een aanlegvergunning alleen kan worden gesteld ten aanzien van&#13;
werken, welke in beginsel strijdig zijn met het bestemmingsplan.8 Het aanlegvergunningstelsel&#13;
voor werken en werkzaamheden heeft namelijk een instrumentele functie.&#13;
Voor de uitvoering van werken en werkzaamheden waarvan het karakter, gezien de&#13;
relatie tot de bestemming van de grond, niet op voorhand is te bepalen kan een aanlegvergunning&#13;
worden gevraagd. Deze werken en werkzaamheden zijn dan in beginsel&#13;
in overeenstemming met de geldende bestemming, maar worden zij op een bepaalde&#13;
wijze uitgevoerd – gedurende de werking van het bestemmingsplan – dan kan dat&#13;
strijd met de geldende bestemming opleveren, een bestemming die is gegeven in het&#13;
belang van de te beschermen waarden in het gebied. Nu zijn er in een bestemmingsplan&#13;
in de regel vrij abstracte toetsingsgronden geformuleerd voor het nemen van een&#13;
beslissing op een aanvraag voor een aanlegvergunning. Een bestemmingsplan bepaalt&#13;
bijvoorbeeld: “dat de uitvoering van werken en werkzaamheden slechts dan toelaatbaar&#13;
is, indien door die werken of werkzaamheden, dan wel door de daarvan direct of&#13;
indirect te verwachten gevolgen, de natuurlijke, landschappelijke, cultuurhistorische&#13;
en/of archeologische waarden niet onevenredig worden verkleind.” Dit kan de vraag&#13;
oproepen welke gegevens dan bij de toetsing van de aanvraag om een aanlegvergunning&#13;
aan deze criteria mogen worden betrokken. Alleen de gegevens die bekend&#13;
waren ten tijde van de vaststelling van het bestemmingsplan, of ook later bekend&#13;
geworden gegevens, zoals kaarten met archeologische waarden of later opgestelde&#13;
landschapsstudies. De keuze voor de laatste opvatting ligt voor de hand. De strekking&#13;
van een aanlegvergunningstelsel in het bestemmingsplan is er immers op gericht om&#13;
bepaalde waarden in het gebied te beschermen. Alleen wanneer ook met ontwikkelingen&#13;
die zich gedurende de looptijd van het bestemmingsplan voordoen rekening wordt&#13;
gehouden, kan een dergelijk beschermingsregime in een bestemmingsplan effectief&#13;
zijn. Een vergunningstelsel is daarvoor het meest passend omdat bij het besluit&#13;
omtrent de aanlegvergunning het bestuursorgaan dan altijd kan toetsen of aan de criteria&#13;
in het bestemmingsplan kan worden voldaan aan de hand van de laatste gegevens&#13;
die over een bepaald gebied bekend zijn. Als men, bij het opstellen van het bestemmingsplan,&#13;
van mening is dat bij het bepalen van de toelaatbaarheid van bepaalde&#13;
werken en werkzaamheden met latere gegevens geen rekening hoeft te worden&#13;
gehouden, kan men voorschriften in het bestemmingsplan opnemen zonder een aanlegvergunningstelsel.&#13;
Een vergunningstelsel is dan immers overbodig. Ten tijde van de&#13;
vaststelling van het bestemmingsplan zouden namelijk in dat geval de gevolgen van de&#13;
uitvoering van bepaalde werken en werkzaamheden voor bijvoorbeeld het betreffende&#13;
landschap al volledig bekend zijn en de planwetgever heeft dan slechts de keuze tussen&#13;
een absoluut verbod voor bepaalde werken en werkzaamheden in verband met de&#13;
onaanvaardbare gevolgen of het toestaan ervan onder bepaalde, in de planvoorschriften&#13;
uitgewerkte condities.&#13;
Daar komt bij dat de criteria in de planvoorschriften niet alleen abstract maar in de&#13;
regel ook ‘open’ geformuleerd zijn. Deze open formulering sluit eveneens niet uit dat&#13;
met allerlei maatregelen en ontwikkelingen die zich in het gebied voordoen rekening&#13;
moet worden gehouden nadat het bestemmingsplan is vastgesteld. De werking van&#13;
het limitatief imperatieve stelsel (een aanlegvergunning moet en mag alleen worden&#13;
geweigerd wanneer deze niet in overeenstemming is met het geldende bestemmingsplan)&#13;
kan er immers niet toe leiden dat elke aanvraag om een aanlegvergunning zonder&#13;
meer kan worden afgegeven wegens overeenstemming van de aanvraag met het&#13;
geldende bestemmingsplan, omdat bij de verlening geen rekening meer kan worden&#13;
gehouden met studies en gegevens die na de vaststelling van het bestemmingsplan zijn&#13;
opgesteld en bekendgemaakt. Een besluit omtrent een aanlegvergunning moet immers&#13;
voldoen aan het motiveringsbeginsel en het zorgvuldigheidsbeginsel. In een besluit&#13;
tot het verlenen van een aanlegvergunning kan een bestuursorgaan niet simpelweg&#13;
volstaan met de constatering dat de uitvoering van de betreffende werken en werkzaamheden&#13;
in overeenstemming is met het geldende bestemmingsplan.9&#13;
4 De toepassing van gebruiksvoorschriften in het bestemmingsplan&#13;
Aanvankelijk werd aangenomen dat niet handhavend kon worden opgetreden tegen&#13;
gebruiksactiviteiten die in strijd waren met de bestemming maar waarbij het ging om&#13;
het uitvoeren van werken en werkzaamheden die niet aan een aanlegvergunning waren&#13;
gekoppeld, hoewel het betreffende bestemmingsplan een algemeen gebruiksverbod&#13;
bevatte. Een algemeen gebruiksverbod komt er op neer dat geen handelingen mogen&#13;
worden verricht tot een doel of op een wijze strijdig met de bestemming. De Afdeling&#13;
rechtspraak van de Raad van State was van mening dat wanneer in een bestemmingsplan&#13;
een aanlegvergunningstelsel ontbreekt, dit op zichzelf nog niet betekent dat werken&#13;
en werkzaamheden steeds vrijelijk kunnen worden uitgevoerd.10 Indien namelijk&#13;
het bestemmingsplan een algemeen gebruiksverbod bevat, waarin het verboden is de&#13;
in het plan begrepen gronden te gebruiken op een wijze of tot een doel, strijdig met&#13;
de in het plan aan de grond gegeven bestemming en het bestemmingsplan geen afzonderlijk&#13;
aanlegvergunningstelsel bevat, worden aanlegactiviteiten (het uitvoeren van&#13;
werken en werkzaamheden), die er op gericht zijn een gebruik in strijd met de&#13;
bestemming mogelijk te maken of tot gevolg kunnen hebben dat gebruik overeenkomstig&#13;
de bestemming blijvend wordt gefrustreerd, bestreken door dat algemene&#13;
gebruiksvoorschrift. ‘Aanleggen’ wordt dan beschouwd als een species van het genus&#13;
‘gebruiken’.11 Het graven van een grote vijver op een perceel met een agrarische&#13;
bestemming zonder dat voor het verrichten van graafwerkzaamheden een aanlegvergunning&#13;
in de planvoorschriften is voorgeschreven kan dus in strijd zijn met het&#13;
geldende algemene gebruiksverbod van het bestemmingsplan, afgezien van de toepassing&#13;
van de Ontgrondingenwet en de provinciale ontgrondingsverordening. Ook het&#13;
aanbrengen van een verharding in een bestemming ‘agrarisch gebied’ ten behoeve van&#13;
het uitoefenen van een hobby in strijd met de bestemming, is een gebruik dat strijdig&#13;
is met de gebruiksvoorschriften wanneer voor het aanbrengen van deze verharding&#13;
geen aanlegvergunning is vereist. Is er voor bepaalde werkzaamheden wel een aanlegvergunning&#13;
in het bestemmingsplan opgenomen dan treden de gebruiksvoorschriften&#13;
terug. Het zonder vergunning uitvoeren van deze werken en werkzaamheden is een&#13;
overtreding van de voorschriften inzake de aanlegvergunningplicht en kan niet worden&#13;
beschouwd als een overtreding van de gebruiksvoorschriften.12 De begripsbepalingen&#13;
spelen een grote rol bij de beoordeling of een bepaalde activiteit in strijd is met&#13;
een gebruiksverbod in een bestemmingsplan. Zo oordeelde de Afdeling bestuursrechtspraak&#13;
dat het gebruik van een weiland als gras- en hooiland dat voor beweiding&#13;
wordt gebruikt op zichzelf niet in strijd is met de bestemming ‘agrarische doeleinden&#13;
AO (van landschappelijke en cultuurhistorische waarden)’ omdat binnen deze bestemming&#13;
de uitoefening van akkerbouw wel is toegestaan en volgens de begripsbepalingen&#13;
onder akkerbouw wordt verstaan het bewerken van bouwland te weten voortbrenging&#13;
van producten met uitzondering van groenten en fruit in de volle grond. Nu betrokkene&#13;
echter geen akkerbouwbedrijf had, heeft het beheer en verkrijgen van hooi van het&#13;
perceel geen bedrijfsmatig karakter zodat sprake is van strijd met het bestemmingsplan.13&#13;
5 Procedures bij aanlegvergunningen&#13;
5.1 Het aanhouden van de beslissing op een aanlegvergunning&#13;
In de situatie dat zowel het geldende bestemmingsplan als het voorbereidingsbesluit&#13;
ten behoeve van een aanstaande herziening van dat bestemmingsplan een aanlegvergunningstelsel&#13;
bevat, kan dan de aanlegvergunning zonder meer worden afgegeven in&#13;
geval er een concrete vergunningaanvraag wordt gedaan?&#13;
Volgens artikel 44, eerste lid WRO mag alleen en moet een aanlegvergunning worden&#13;
geweigerd indien het werk of de werkzaamheid in strijd is met het geldende&#13;
bestemmingsplan, of indien voor het werk tevens een monumentenvergunning nodig&#13;
is en deze vergunning niet is verleend. Burgemeester en wethouders moeten op grond&#13;
van artikel 46 WRO de beslissing op een aanvraag omtrent een aanlegvergunning aanhouden&#13;
indien er geen grond is om de vergunning te weigeren en voor het gebied&#13;
waarin het werk of de werkzaamheid zal worden uitgevoerd voordat de aanvraag om&#13;
een aanlegvergunning is binnengekomen een voorbereidingsbesluit in werking is getreden&#13;
of een ontwerp-bestemmingsplan ter inzage is gelegd.&#13;
De Afdeling rechtspraak van de Raad van State heeft reeds geruime tijd geleden&#13;
uitgemaakt dat de artikelen 44, eerste lid (inhoudelijke regel) en 46, tweede en achtste&#13;
lid WRO (procedureregel, aanhouding) uitsluitend zien op aanlegvergunningen die&#13;
zijn opgenomen in het geldende bestemmingsplan.14 Wanneer het aanlegvergunningstelsel&#13;
uitsluitend in het voorbereidingsbesluit is opgenomen of door Gedeputeerde&#13;
Staten dan wel de Minister van VROM in bovengenoemde gevallen is voorgeschreven,&#13;
geldt er tegen de achtergrond van bovenstaande uitspraak geen aanhoudingsverplichting&#13;
op grond van de WRO en kan de aanlegvergunning zonder meer worden verleend&#13;
ingeval de werkzaamheden in overeenstemming zijn met het toekomstige&#13;
bestemmingsplan. Blijkt dat niet het geval, dan zal de aanlegvergunning moeten worden&#13;
geweigerd, gelet op het toekomstige planologische regime. Een aanlegvergunning&#13;
in een voorbereidingsbesluit heeft namelijk slechts één functie namelijk bescherming&#13;
van de toekomstige bestemming en te zorgen dat de realisering van de toekomstige&#13;
bestemming niet in gevaar komt. In de regel bevat een voorbereidingsbesluit geen&#13;
maatstaven waaraan de vergunningaanvraag moet worden getoetst. Het toekomstige&#13;
bestemmingsplan kan in dat geval als leidraad dienen voor de beoordeling van een&#13;
aanvraag voor een aanlegvergunning.15 Een voorbereidingsbesluit geldt in de regel voor&#13;
één jaar, wanneer binnen deze termijn geen ontwerp-bestemmingsplan ter inzage is&#13;
gelegd dan vervalt het voorbereidingsbesluit, inclusief het aanlegvergunningstelsel&#13;
wanneer het voorbereidingsbesluit een aanlegvergunningstelsel bevat. Wordt het ontwerp-&#13;
bestemmingsplan niet, nadat het ter visie is gelegd, tijdig overeenkomstig artikel&#13;
25 WRO vastgesteld door de gemeenteraad, dan blijft het voorbereidingsbesluit&#13;
als zodanig, inclusief het vereiste van een aanlegvergunning, gelden.16 Als het ontwerpbestemmingsplan&#13;
maar tijdig ter visie is gelegd dan blijft het vereiste van een aanlegvergunning&#13;
doorlopen totdat het bestemmingsplan rechtskracht verkrijgt. In dat&#13;
geval kan zich ook nog de situatie voordoen dat in een bestemmingsplan een absoluut&#13;
verbod is opgenomen voor het blijvend omzetten van grasland in bollengrond. Ten&#13;
tijde van het beslissen op de aanvraag van de aanlegvergunning was er een voorbereidingsbesluit&#13;
van kracht, waarin het blijvend omzetten van grasland in bollengrond&#13;
slechts toelaatbaar was wanneer zulks noodzakelijk was voor een doelmatige agrarische&#13;
bedrijfsvoering en indien daardoor de landschappelijke waarden niet onevenredig&#13;
worden aangetast. Toen er een (nieuwe) beslissing op een daartegen ingediend&#13;
bezwaarschrift moest worden genomen, was het bestemmingsplan in werking getreden.&#13;
In dit geval vond de Afdeling bestuursrechtspraak dat rekening moest worden&#13;
gehouden met het inmiddels in werking getreden bestemmingsplan nu het resultaat&#13;
van de belangenafweging in beide gevallen hetzelfde is, namelijk een weigering van de&#13;
vergunning.17&#13;
5.2 Aanhouding van een vergunning ingeval er een voorbereidingsbesluit geldt&#13;
In één geval kan echter toch aanhouding van een aanlegvergunning op grond van het&#13;
voorbereidingsbesluit van toepassing zijn, namelijk indien het geldende bestemmingsplan&#13;
ook de eis van een aanlegvergunning bevat. Het voorbereidingsbesluit stelt dan&#13;
het aanlegvergunningstelsel in het geldende bestemmingsplan niet buiten werking.&#13;
Bezien moet worden of de aanlegvergunning dan op grond van het geldende, en het&#13;
in voorbereiding zijnde, bestemmingsplan kan worden verleend. Verzet het geldende&#13;
bestemmingsplan zich niet tegen het verlenen van de aanlegvergunning en kan, gelet&#13;
op het toekomstige bestemmingsplan, de aanlegvergunning worden verleend dan is&#13;
sinds 3 april 2000 geen voorafgaande verklaring van geen bezwaar van de provincie&#13;
op grond van artikel 46, zesde lid WRO meer vereist voor het doorbreken van de&#13;
aanhoudingsplicht om de aanlegvergunning te verlenen. Is er wel strijdigheid met het&#13;
geldende bestemmingsplan maar kan de aanlegvergunning op basis van nieuwe planologische&#13;
inzichten wel worden verleend, dan moet een vrijstelling van het geldende&#13;
bestemmingsplan op grond van artikel 19 WRO worden verleend om de aanlegvergunning&#13;
te kunnen verlenen. Wanneer het geldende bestemmingsplan geen aanlegvergunningstelsel&#13;
bevat, maar waarbij de voorgenomen activiteiten wel strijdig zijn&#13;
met de gebruiksvoorschriften van het geldende bestemmingsplan zal eveneens een&#13;
vrijstelling nodig zijn op grond van artikel 19 WRO. Bij toepassing van artikel 19&#13;
WRO is in een aantal gevallen weer wel een voorafgaande verklaring van geen&#13;
bezwaar van Gedeputeerde Staten vereist.&#13;
6 Aanduiding van vergunningplichtige werken en werkzaamheden&#13;
6.1 Methoden voor omschrijving van de vergunningplicht&#13;
Bij de aanduiding van de vergunningplichtige activiteiten moet zorgvuldig te werk&#13;
worden gegaan. De werken en werkzaamheden, die onder het aanlegvergunningenstelsel&#13;
vallen moeten nadrukkelijk worden omschreven. Deze omschrijving mag in&#13;
voorkomende gevallen uit een oogpunt van rechtszekerheid niet te ruim worden&#13;
geïnterpreteerd om bepaalde werkzaamheden alsnog onder het aanlegvergunningstelsel&#13;
te brengen. Als gemeenten bijvoorbeeld het verdwijnen van grasland of de aantasting&#13;
van een weidegebied in het kader van de bescherming van het landschap willen&#13;
tegengaan, kunnen zij kiezen tussen de volgende methoden voor de omschrijving van&#13;
de aanlegvergunningplichtige werken en werkzaamheden:&#13;
– de enuntiatieve methode: dit betekent een opsomming van vergunningplichtige&#13;
activiteiten die tot feitelijk gevolg kunnen hebben dat bepaalde planologisch ongewenste&#13;
situaties zich voordoen;&#13;
– het kiezen van een formulering met een ‘open karakter’ die meer let op het eindresultaat&#13;
van een bepaalde handeling die een aantasting betekent van de in het&#13;
gebied aanwezige waarden. Hierbij moet echter goed worden gelet op de rechtszekerheid&#13;
welke zich kan verzetten tegen al te ruime formulering van de werken en&#13;
werkzaamheden die aanlegvergunningplichtig zijn.&#13;
Uit de jurisprudentie inzake bestemmingsplannen blijkt dat er gaandeweg steeds&#13;
meer werken en werkzaamheden onder het vereiste van een aanlegvergunning konden&#13;
worden gebracht wanneer er in een bepaald gebied naast agrarische waarden ook&#13;
natuur- of landschappelijke waarden aan de orde zijn. In de provinciale handleidingen&#13;
voor het bestemmingsplan Buitengebied worden diverse aanlegvergunningplichtige&#13;
activiteiten aangeduid. In de literatuur heeft dit al tot de conclusie geleid dat het&#13;
mogelijk is om nagenoeg elke gebruiksvorm binnen het andere gebruik van de grond&#13;
dan bebouwing een aanlegvergunningvereiste te formuleren, mits er een voldoende&#13;
noodzaak is dat er een voldoende bepaalbare omschrijving van de desbetreffende&#13;
werken en werkzaamheden wordt opgenomen en er een uitzondering wordt gemaakt&#13;
voor normaal onderhoud en beheer.18&#13;
6.2 Het scheuren van grasland&#13;
Een aanlegvergunningstelsel voor het scheuren van grasland kan niet worden benut om&#13;
het aanbrengen van een laag zand op een weiland, bijvoorbeeld om er een paardenbak&#13;
aan te leggen, zonder aanlegvergunning tegen te gaan. Weliswaar is het resultaat van het&#13;
ophogen van grasland door het opbrengen van een laag zand ten behoeve van de aanleg&#13;
van een paardenbak gelijk te stellen met het scheuren ervan, namelijk dat in casu het&#13;
grasland verdwijnt maar de rechtszekerheid verhindert dat in dit geval uitsluitend naar&#13;
het resultaat van de uitgevoerde werkzaamheden mag worden gekeken. De Afdeling&#13;
bestuursrechtspraak besliste in zo’n geval dan ook dat onder het scheuren van grasland&#13;
uitsluitend het bewerken van grasland kan worden verstaan door middel van het&#13;
omploegen en niet het aanbrengen van een laag zand op het grasland.19 Een conclusie&#13;
uit deze uitspraak kan dus ook nog zijn dat vernietigen van grasland door bijvoorbeeld&#13;
freeswerkzaamheden ook niet onder het scheuren van grasland kan worden begrepen&#13;
en dat een dergelijke bewerking van het grasland afzonderlijk als aanlegvergunningplichtig&#13;
in het bestemmingsplan moet worden aangeduid. Artikel 4b van het hierna nog&#13;
te bespreken Besluit gebruik meststoffen bevat een verbod om in de periode van 16 september&#13;
tot en met 31 januari 2004 grasland om te ploegen. Het is nog maar de vraag of&#13;
hier ook freeswerkzaamheden onder vallen. De beantwoording van deze vraag zal&#13;
moeten worden beoordeeld tegen de achtergrond van de doelstelling van het Besluit.&#13;
6.3 Het aanbrengen van oppervlakteverhardingen&#13;
Bij het gebruik van oppervlaktematen in de omschrijving van de aanlegvergunningplicht&#13;
is het ook altijd oppassen. Wanneer bijvoorbeeld uitsluitend het aanleggen van&#13;
wegen, paden of parkeergelegenheden met een oppervlakte van meer dan 100 m2 aanlegvergunningplichtig&#13;
is, betekent dat niet dat de voorschriften van het bestemmingsplan&#13;
er aan in de weg staan dat er verscheidene werken met een oppervlakte van in&#13;
totaal meer dan 100 m2 worden aangelegd. De Afdeling bestuursrechtspraak is in zo’n&#13;
geval onverbiddelijk en is van oordeel dat een dergelijke omschrijving van de aanlegvergunningplichtige&#13;
werkzaamheden, nu daarin de woorden ‘per perceel afzonderlijk&#13;
dan wel gezamenlijk’ niet voorkomt, betekent dat de daarin opgenomen oppervlaktemaat&#13;
van 100 m2, waarbinnen voor het aanleggen van een werk geen aanlegvergunning&#13;
is vereist, geldt voor elk afzonderlijk werk. Nu het betreffende werk (pad) in&#13;
kwestie geen oppervlakte heeft van 100 m2 kan deze zonder aanlegvergunning worden&#13;
aangelegd, ook al zijn er in totaal reeds meer dan 100 m2 werken op het perceel&#13;
aanwezig.20 De noodzaak van een aanlegvergunningstelsel voor het aanleggen van&#13;
kavelpaden ten behoeve van bijvoorbeeld een melkveehouderij werd reeds eerder in&#13;
de jurisprudentie aanvaard, gelet op de situering en de te gebruiken materialen die van&#13;
invloed kunnen zijn op de te beschermen natuur- en landschapswaarden.21&#13;
6.4 De teelt van bepaalde gewassen en planten en de aantasting van de&#13;
landschappelijke openheid&#13;
Zo oordeelde de Afdeling bestuursrechtspraak positief over het vragen van een aanlegvergunning&#13;
voor het scheuren van grasland ten behoeve van het telen van ruwvoedergewassen&#13;
in het bestemmingsplan ‘Zoetermeerse Meerpolder’. De aanlegvergunning&#13;
wordt volgens de planvoorschriften alleen verleend wanneer er geen alternatieve&#13;
mogelijkheden buiten de bij het bedrijf betrokken gronden voorhanden zijn, de&#13;
oppervlakte niet meer dan 10% is van de bij het bedrijf betrokken gronden en de&#13;
oppervlakte per bedrijf niet meer dan twee hectaren zal bedragen. Het oogmerk van&#13;
dat aanlegvergunningstelsel was het vastleggen van de bestaande landschappelijke&#13;
situatie in de polder. De ruwvoerteelt kon naar de mening van gemeente en provincie&#13;
de openheid van ter plaatse aanwezige veenpolderlandschap en de karakteristieke&#13;
vorm van de Meerpolder onevenredig aantasten. Het risico van een keuze voor de&#13;
omschrijving dat het telen van ruwvoedergewassen aanlegvergunningplichtig is, betekent&#13;
dat er altijd werken en werkzaamheden zullen zijn die een aantasting zijn van&#13;
het open karakter van het aanwezige polderlandschap maar niet als ‘ruwvoedergewas’&#13;
worden geteeld. De vraag is of er dan kan worden gesproken van een aanlegvergunningplicht&#13;
voor bijvoorbeeld het telen van zonnebloemen of het telen van snijmaïs&#13;
niet bestemd als ruwvoeder.22 In sommige situaties kan ook een aanlegvergunning&#13;
worden gevraagd voor de aanleg van fruitboomgaarden. Ook hierdoor kan er sprake&#13;
zijn van aantasting van natuurwaarden doordat de openheid in een gebied wordt aangetast.&#13;
Overigens is een aanlegvergunningstelsel voor een fruitboomgaard aanvaard&#13;
vanuit het motief dat voldoende vaststaand is aangetoond dat intensieve bespuitingen&#13;
met bestrijdingsmiddelen zullen plaatsvinden waardoor deze boomgaard liggend in&#13;
een zgn. kernrandzone ernstige gevolgen kan hebben voor het aanwezige woonmilieu&#13;
in de directe omgeving.23&#13;
In een procedure over de goedkeuring van het bestemmingsplan ‘Buitengebied’&#13;
van de gemeente Asten oordeelde de Afdeling bestuursrechtspraak dat Gedeputeerde&#13;
Staten niet in redelijkheid kunnen oordelen dat houtteelt hoger dan 2,5 meter in ganzengebieden&#13;
en in de uiterste rand van weidevogelgebieden met een aanlegvergunning&#13;
mogelijk is. Nu is vastgesteld dat beplanting met een dergelijke hoogte bedreigend is&#13;
voor landschappelijke openheid van weidevogel- en ganzengebieden en van de zgn.&#13;
hydrologische bufferzone is een aanlegvergunningstelsel voor deze houtteelt ook niet&#13;
te motiveren met de opmerking dat toetsingscriteria zijn gesteld om te waarborgen&#13;
dat een voldoende areaal grasland behouden blijft en de openheid van deze gebieden&#13;
wordt beschermd. De Afdeling bestuursrechtspraak is dan ook in deze zaak van&#13;
mening dat beplanting met opgaand houtgewas hoger dan 2,5 meter in verband met&#13;
tuinbouw of (agrarische) houtteelt moet worden aangemerkt als strijdig gebruik met&#13;
de bestemming ‘Agrarisch gebied met landschappelijke en vogelkundige waarden’ en&#13;
de aanduidingen ‘G, ganzen’ dan wel ‘W, weidevogels’. Als op voorhand duidelijk is&#13;
dat bepaalde activiteiten niet verenigbaar zijn met de bestemming is een aanlegvergunningstelsel&#13;
niet reëel en moet voor een algemeen gebruiksverbod worden gekozen.24&#13;
6.5 Teeltondersteunende voorzieningen&#13;
Voor tijdelijke teeltondersteunende voorzieningen in de vorm van tijdelijke menstoegankelijke&#13;
tunnels, afdekfolies, teeltondersteunende kassen kan in het bestemmingsplan&#13;
een aanlegvergunningstelsel worden opgenomen met name in agrarische gebieden&#13;
met een open karakter ter beperking van de fruit- en boomteelt dan wel om duidelijkheid&#13;
te krijgen over de vraag in welke mate de bouw van deze voorzieningen is toegestaan&#13;
buiten de agrarische bouwblokken of bouwpercelen.25 Gaat het om gebieden&#13;
met een specifieke functie als bijvoorbeeld weidevogelgebied, dan moet de bouw van&#13;
deze voorzieningen geheel worden uitgesloten, met name omdat deze voorzieningen&#13;
in het broedseizoen worden geplaatst.26 In gebieden die zijn gelegen in een Agrarische&#13;
hoofdstructuur (AHS) kan de noodzaak ontbreken voor een aanlegvergunningstelsel&#13;
voor het aanbrengen van teeltondersteunende voorzieningen ten behoeve van de vollegrondsfruit-&#13;
of groenteteelt (aanbrengen van zgn. witte folie voor de aardbeien- of&#13;
de wortelteelt), met name omdat niet kan worden aangetoond dat er sprake is van&#13;
aantasting van de openheid van het gebied en een negatieve invloed op het grondwater.&#13;
In dit geval vond de Afdeling een dergelijk aanlegvergunningstelsel dan ook in&#13;
strijd met een doelmatige agrarische bedrijfsvoering.27&#13;
6.6 Het gebruik van bestrijdingsmiddelen&#13;
In een bestemmingsplan kan een aanlegvergunning worden opgenomen voor het&#13;
gebruik van bestrijdingsmiddelen. De Bestrijdingsmiddelenwet 1962 verzet zich hiertegen&#13;
niet.28 Voor het gebruik van bestrijdingsmiddelen is naast het bepaalde in deze&#13;
wet ook het Lozingenbesluit open teelt en veehouderij op grond van de Wet bodembescherming&#13;
van toepassing.29 Bij het verlenen van een aanlegvergunning voor het&#13;
uitvoeren van spuitwerkzaamheden dient, wanneer er een vrijstellingsprocedure op&#13;
grond van de WRO moet worden gevolgd, rekening te worden gehouden met het&#13;
Lozingenbesluit open teelt en veehouderij.30 Het Lozingenbesluit speelt daarnaast een&#13;
rol bij het gebruik van een aanlegvergunning door de vergunninghouder. Dit besluit&#13;
kent zogenaamde teeltvrije zones. Dit is de strook grond tussen de insteek van het&#13;
talud van een watergang en het hart van de buitenste rij van het gewas. In deze zone&#13;
mag met uitzondering van grasland geen gewas of niet hetzelfde gewas als op het overige&#13;
gedeelte van het perceel worden geteeld. Op de teeltvrije zone mag men niet&#13;
spuiten met bestrijdingsmiddelen of bemesten. De breedte van de teeltvrije zones&#13;
varieert en is afhankelijk van het gewas dat men teelt en het soort van spuitapparatuur&#13;
dat men gebruikt. Wanneer voldoende vaststaat dat intensieve bespuitingen zullen&#13;
plaatsvinden met bestrijdingsmiddelen, zal met name in zgn. ‘kernrandgebieden’ de&#13;
noodzaak kunnen bestaan om de aanleg van fruitboomgaarden aan een aanlegvergunning&#13;
te koppelen.31&#13;
6.7 Verspreiding van meststoffen&#13;
De regeling inzake het gebruik van mest in de Wet bodembescherming en het op deze&#13;
wet gebaseerde Besluit gebruik meststoffen32 betreffende het gebruik van dierlijke&#13;
mest en stikstofkunstmest verzet zich in sommige situaties niet tegen het opnemen van&#13;
een aanlegvergunningstelsel in het bestemmingsplan voor het uitrijden van met name&#13;
dierlijke meststoffen. Dit geldt ook voor het gebruik van bijvoorbeeld zuiveringsslib,&#13;
zoals geregeld in het Besluit kwaliteit en gebruik overige organische meststoffen.33 De&#13;
noodzaak van een aanlegvergunningstelsel voor dergelijke activiteiten is echter niet&#13;
aanwezig wanneer het agrarisch gebruik van gronden en opstallen is uitgesloten.34 Bij&#13;
het omschrijven van de vergunningplicht speelt ook een rol of de vergunningplicht&#13;
mag worden gekoppeld aan de overschrijding van een bepaalde kwantitatieve norm.&#13;
Zo heeft de Kroon in het verleden een aanlegvergunningstelsel geaccepteerd voor het&#13;
aanbrengen van zuiveringsslib, drijfmest of gier of meer dan 50 kg zuivere stikstof per&#13;
hectare per jaar.35 In dit verband is het interessant de ontwikkelingen te blijven volgen&#13;
omdat door de hierna nog te bespreken fundamentele herziening van de WRO en de&#13;
wijziging van artikel 10 er wellicht meer kwantitatieve normen in een bestemmingsplan&#13;
zullen worden opgenomen.&#13;
6.8 Landinrichtingswerkzaamheden&#13;
De verhouding Landinrichtingswet en WRO is geen rangorde; er ontbreekt in beide&#13;
wetten een bepaling die de onderlinge verhouding regelt. Hier is de zogenaamde&#13;
tweesporigheid van toepassing. Dit houdt in dat de instrumenten van de Landinrich-&#13;
tingswet en de WRO naast elkaar van toepassing zijn. De artikelen 70 en 71 van de&#13;
Landinrichtingswet houden enkele belangrijke verboden in voor wat betreft de uitvoering&#13;
van werken en werkzaamheden, die mogelijk ook aanlegvergunningplichtig&#13;
zijn. Op grond van artikel 70 is het bijvoorbeeld verboden in een gebied waar een&#13;
landinrichtingsplan ter inzage is gelegd behoudens toestemming van de landinrichtingscommissie&#13;
handelingen te verrichten die de verwezenlijking van het plan ernstig&#13;
kunnen belemmeren. Deze toestemming kan ook tijdelijk worden verleend bijvoorbeeld&#13;
tot de datum van kavelovergang. Artikel 71 bepaalt dat, nadat het besluit tot&#13;
ruilverkaveling is genomen, het eigenaren en gebruiksgerechtigden wiens onroerende&#13;
zaken in het plan zijn opgenomen verboden is handelingen te verrichten of handelingen&#13;
achterwege te laten indien daardoor de waarde van de betrokken onroerende&#13;
zaken zou veranderen, tenzij de landinrichtingscommissie toestemming heeft verleend.&#13;
Een aanlegvergunningstelsel in landinrichtingsgebieden kan dus niet worden&#13;
toegepast zonder betrokkenheid in adviserende zin van de landinrichtingscommissie.&#13;
Een advies van de landinrichtingscommissie in het kader van de aanlegvergunningprocedure&#13;
is juridisch dan ook op te vatten als een aankondiging van de inhoud van&#13;
een toestemming als bedoeld in de artikelen 70 en 71 van de Landinrichtingswet wanneer&#13;
deze zal worden gevraagd. In veel gevallen, zeker wanneer een aanlegvergunning&#13;
wordt getoetst op grond van een geldend bestemmingsplan, zijn er formeel geen&#13;
beletselen om een aanlegvergunning te weigeren maar vervolgens kan van deze vergunning&#13;
geen gebruik worden gemaakt wanneer een toestemming als bedoeld in de&#13;
artikelen 70 en 71 van de Landinrichtingswet ontbreekt. Op grond van artikel 231&#13;
van de Landinrichtingswet levert het handelen in strijd met de artikelen 70 en 71 een&#13;
strafbaar feit op en wordt gestraft met een geldboete van de derde categorie.36&#13;
Een landinrichtingsplan dat is vastgesteld, zal worden uitgevoerd door middel van&#13;
de uitvoering van zgn. kavelaanvaardingswerkzaamheden. Deze werkzaamheden&#13;
bestaan in de regel uit het egaliseren van gronden, het dempen en graven van sloten en&#13;
het rooien van bijvoorbeeld houtwallen. Daarnaast zullen op gronden die voor agrarisch&#13;
gebruik bestemd zijn, regelmatig werkzaamheden worden uitgevoerd, die er op&#13;
gericht zijn deze gronden beter geschikt te maken voor het agrarisch gebruik zoals&#13;
drainagewerkzaamheden. In gebieden met landschappelijke waarde zal voor deze&#13;
werkzaamheden in de regel een aanlegvergunning nodig zijn. Deze aanlegvergunningplicht&#13;
kan zijn opgenomen in een geldend bestemmingsplan of in een voorbereidingsbesluit.&#13;
De inhoud van een landinrichtingsplan hoeft overigens niet overeen te&#13;
stemmen met de inhoud van een geldend bestemmingsplan. Kavelaanvaardingswerkzaamheden&#13;
ter uitvoering van een landinrichtingsplan kunnen dus in strijd zijn met&#13;
een geldend bestemmingsplan. Bij de toetsing van een aanlegvergunning voor kavelaanvaardingswerkzaamheden&#13;
aan het bestemmingsplan moet dus worden bezien of&#13;
de aanlegvergunning kan worden verleend in een concrete situatie. Voor de inrichting&#13;
van bijvoorbeeld reservaatsgebieden kan de landinrichtingscommissie een aanlegvergunning&#13;
aanvragen. In de regel wordt dan een aanlegvergunning aangevraagd op basis&#13;
van een inrichtingsplan voor het reservaatsgebied. In het inrichtingsplan zijn diverse&#13;
werken en werkzaamheden opgenomen en er kan zich de situatie voordoen dat volgens&#13;
de voorschriften van het geldende bestemmingsplan niet al deze werken en werkzaamheden&#13;
aanlegvergunningplichtig zijn; dan moet in het besluit tot het verlenen&#13;
van de aanlegvergunning exact worden aangegeven welke werkzaamheden zonder&#13;
aanlegvergunning kunnen worden uitgevoerd. Daarnaast moet worden aangegeven&#13;
welke werkzaamheden als aanlegvergunningplichtig moeten worden beschouwd en&#13;
waarom – gelet op de werking van het motiveringsbeginsel – hiervoor een vergunning&#13;
kan worden afgegeven.37&#13;
6.9 Verhouding met Boswet&#13;
Bij het vellen van houtopstanden in het buitengebied moet rekening worden gehouden&#13;
met het bepaalde in de Boswet. Daarnaast kan er op grond van een door de&#13;
gemeenteraad vastgestelde verordening voor het rooien c.q. vellen van houtopstanden&#13;
een vergunningplicht zijn opgenomen (gemeentelijke kapverordening). Men kan zich&#13;
dan afvragen of er daarnaast nog een aanlegvergunning voor het rooien en vellen van&#13;
houtopstanden in een geldend bestemmingsplan nodig is. Het ontbreken van een aanlegvergunningstelsel&#13;
voor het vellen en/of rooien van houtopstanden in bestemmingen,&#13;
waar natuurwaarden aan de orde zijn, is in het verleden in een aantal situaties&#13;
door de Kroon als bezwaarlijk aangemerkt, omdat deze voorschriften, het belang dat&#13;
met de Boswet is gediend, te boven gaan. Hoewel in het Meerjarenplan Bosbouw&#13;
houtteelt in de vorm van snelgroeiend productiebos een normale agrarische activiteit&#13;
is, kan in gebieden met een landschappelijke of natuurwetenschappelijke waarde die&#13;
door de aanleg van een productiebos kan worden geschaad een aanlegvergunning worden&#13;
voorgeschreven.38 De Afdeling deelt de mening die de Kroon in het verleden heeft&#13;
geventileerd. Zo overweegt de Afdeling dat bij het opstellen van een bestemmingsplan&#13;
niet zonder meer verwezen kan worden naar het vereiste van een voorafgaande melding&#13;
op grond van de Boswet of een vergunning op grond van een gemeentelijke verordening.&#13;
Deze regelingen kennen namelijk niet eenzelfde afweging van belangen als&#13;
een bestemmingsplan. In het bestemmingsplan wordt immers, in tegenstelling tot in de&#13;
aangehaalde regelingen, een afweging van alle in het kader van de ruimtelijke ordening&#13;
relevante belangen gemaakt.39 In planprocedures kan bijvoorbeeld de stelling aan de&#13;
orde zijn dat door een aanlegvergunningstelsel in een bestemming ‘Bosgebied –B–’ en&#13;
de differentiaties ‘levensgemeenschappen van bossen’, ‘leefgebied van struweelvogels’&#13;
en ‘gebied met landschappelijke samenhang’ de mogelijkheden voor bosbouw onvoldoende&#13;
worden. De benodigde inkomsten uit bosbouw worden dan onvoldoende&#13;
voor de instandhouding van het landgoed in de toekomst. De gemeenteraad stelt zich&#13;
op het standpunt dat bosbouw mogelijk is met inachtneming van de bestaande&#13;
natuurwaarden. Deze gronden zijn bestemd voor de instandhouding, het herstel en/of&#13;
de ontwikkeling van het bos met daarop afgestemde bosbouw. Uit de voorschriften&#13;
dat het zonder of in afwijking van een vergunning van burgemeester en wethouders&#13;
(aanlegvergunning) verboden is op de gronden houtgewas aan te brengen of te rooien,&#13;
tenzij het rooien van houtgewas betreft als bedoeld in artikel 15, tweede lid van de&#13;
Boswet. Onbestreden is dat het aanbrengen en het rooien van houtgewas de aanwezige&#13;
waarden kunnen aantasten. Niet is gebleken dat een aanlegvergunning voor deze activiteiten&#13;
onevenredig belemmerend is voor een duurzame bosbouw. Bovendien zijn&#13;
werken/werkzaamheden van geringe omvang, normaal onderhoud en beheer blijkens&#13;
de planvoorschriften zonder aanlegvergunning toegestaan. Gezien deze omstandigheden&#13;
wordt dan geoordeeld dat het bestemmingsplan niet in strijd is met een goede&#13;
ruimtelijke ordening (en dus geen beperking van het meest doelmatig gebruik betreffen).&#13;
40 Hieruit kan ook de conclusie worden getrokken dat het mogelijk is om een uitzondering&#13;
van een plicht tot een voorafgaande aanlegvergunning in de voorschriften&#13;
op te nemen wanneer het bepaalde in de Boswet van toepassing is.&#13;
6.10 Verhouding met de Natuurbeschermingswet 1998&#13;
Bij de toepassing van de Natuurbeschermingswet 1998 in relatie tot de ruimtelijke&#13;
ordeningswetgeving komt ook het fenomeen van de aanlegvergunning aan de orde. In&#13;
het kader van de implementatie van de Europese Vogelrichtlijn (soortenbescherming)&#13;
en Habitatrichtlijn (gebiedsbescherming) is op dit moment een wetsvoorstel tot wijziging&#13;
van de Natuurbeschermingswet 1998 in procedure. De wetswijziging is al wel&#13;
bekend gemaakt maar nog niet in werking getreden. In het verleden heeft de Kroon&#13;
in het kader van beroep tegen de goedkeuring van een bestemmingsplan geoordeeld&#13;
dat voor zover gebieden zijn aangewezen als beschermd natuurmonument een aanlegvergunningstelsel&#13;
in het bestemmingsplan voor de uitvoering van bepaalde werken&#13;
en werkzaamheden niet meer nodig is. Aangezien een dergelijk aanlegvergunningstelsel&#13;
geen verdergaande bescherming kan bieden dan door middel van de toepassing&#13;
van de natuurbeschermingswetgeving. De noodzaak van een aanlegvergunningstelsel&#13;
achtte de Kroon destijds niet aanwezig.41&#13;
7 Overdraagbaarheid van de aanlegvergunning&#13;
Onlangs is onder meer de werking van de aanlegvergunning met name in de sfeer van&#13;
de overdraagbaarheid van de vergunning onderzocht.42 Uit dit onderzoek wordt&#13;
geconcludeerd dat, gelet op de adressaat van de vergunningplicht in zowel artikel 21,&#13;
derde lid als artikel 44 WRO , een aanlegvergunning overdraagbaar is en dat in een&#13;
bestemmingsplan dus ook geen persoonsgebonden eisen en criteria kunnen worden&#13;
opgenomen. Deze conclusie vloeit mijns inziens ook al voort uit artikel 10 WRO,&#13;
aangezien de voorschriften ten behoeve van een goede ruimtelijke ordening in een&#13;
bestemmingsplan worden opgenomen. Hiermee verdraagt zich geen opname van per-&#13;
soonsgebonden criteria in de planvoorschriften. De aanlegvergunning kan dus door&#13;
middel van een wijziging van de tenaamstelling gaan gelden voor een ander dan degene&#13;
aan wie de vergunning is verleend. Hierover gelden geen nadere wettelijke regels zoals&#13;
dat bij de bouwvergunning het geval is.&#13;
8 Het wetsvoorstel fundamentele herziening van de Wet op de Ruimtelijke&#13;
Ordening&#13;
Inmiddels is op 23 mei 2003 een wetsvoorstel tot fundamentele herziening van de&#13;
WRO bij de Tweede kamer ingediend.43 De tekst is afgeleid van het voorontwerp van&#13;
wet dat in augustus 2001 werd gepubliceerd. De Minister heeft inmiddels een belangrijke&#13;
tweede nota van wijziging van het wetsvoorstel uitgebracht mede in verband&#13;
met de kamerbehandeling.44 In het wetsvoorstel wordt de aanlegvergunning geregeld&#13;
in Hoofdstuk 3, artikel 3.3 en artikel 3.9 tot en met 3.12. De aanlegvergunning in het&#13;
wetsvoorstel moet worden bezien tegen de achtergrond van het nieuwe instrumentarium&#13;
dat wordt geïntroduceerd. Een aanlegvergunning kan ook in de toekomst&#13;
daarom zijn opgenomen in een voorbereidingsbesluit dat vanwege het Rijk of de provincie&#13;
zal worden genomen, wanneer op deze bestuurlijke niveaus het voornemen&#13;
bestaat een bestemmingsplan vast te stellen dan wel respectievelijk een Algemene&#13;
Maatregel van Bestuur of een provinciale verordening bekend te maken. De wettelijke&#13;
weigeringsgronden zijn uitgebreid. Een aanlegvergunning kan niet alleen worden&#13;
geweigerd wegens strijd met het geldende bestemmingsplan maar ook wegens het niet&#13;
verleend zijn van een monumentenvergunning wanneer deze is vereist, met de eisen&#13;
zoals gesteld bij of krachtens een provinciale (interventie)verordening als bedoeld in&#13;
artikel 4.1 of een door de Minister vastgestelde Algemene Maatregel van Bestuur als&#13;
bedoeld in artikel 4.3. Zoals hierna nog aan de orde zal komen zijn ook de intrekkingsgronden&#13;
aangepast. In verband met het onderwerp is het van belang aandacht te&#13;
besteden aan een tweetal belangrijke wijzigingen. Op de eerste plaats de wijziging van&#13;
artikel 10 WRO waarin een aantal beperkingen ten aanzien van het redigeren van&#13;
bestemmingsplanvoorschriften wordt geschrapt. In het huidige artikel 10 WRO&#13;
mogen de voorschriften van een bestemmingsplan namelijk alleen om dringende&#13;
redenen een beperking van het meest doelmatige gebruik inhouden. Op de tweede&#13;
plaats wordt de mogelijkheid in de WRO dat een aanlegvergunning kan worden ingetrokken&#13;
uitgebreid.&#13;
9 Wijziging van artikel 10 WRO&#13;
Het nieuwe artikel 10 WRO bevat de volgende hoofdelementen:45&#13;
– het vaststellen van een bestemmingsplan wordt voor het gehele grondgebied van&#13;
de gemeente verplicht;&#13;
– de bestemming van de in het plan begrepen grond wordt aangewezen ten behoeve&#13;
van een goede ruimtelijke ordening;&#13;
– in het bestemmingsplan worden regels gegeven met het oog op die bestemming;&#13;
– welke regels betrekking hebben op het gebruik van gronden en van de zich daarop&#13;
bevindende bouwwerken.&#13;
Ten opzichte van het huidige artikel 10 is het nieuwe artikel 10 WRO aanmerkelijk&#13;
eenvoudiger van redactie en opzet. De beperkingen die het huidige artikel 10 WRO&#13;
bevat, namelijk dat de voorschriften slechts om dringende redenen beperkingen&#13;
mogen inhouden van het meest doelmatige gebruik en geen eisen mogen bevatten ten&#13;
aanzien van de structuur van agrarische bedrijven zijn in het wetsvoorstel niet meer&#13;
opgenomen. De eis dat de voorschriften van het bestemmingsplan geen beperking&#13;
mogen inhouden van het meest doelmatige gebruik zal straks besloten liggen in het&#13;
begrip ‘een goede ruimtelijke ordening’.46 Het bestemmingsplan krijgt een verruimde&#13;
reikwijdte. De regering acht het bijvoorbeeld denkbaar dat in een bestemmingsplan&#13;
wettelijke (milieu-)kwaliteitsnormen worden opgenomen, die op grond van de wet of&#13;
de jurisprudentie (vrijwel) volledig bindend zijn.47 Het wetsvoorstel voorziet er dus in&#13;
dat de belangen van andere beleidsterreinen zoals het milieu worden meegenomen in&#13;
het bestemmingsplan, maar in de literatuur is al gesteld dat het hier toch zal moeten&#13;
gaan om een ruimtelijke dimensie en er zal steeds een vertaling naar concrete ruimtelijke&#13;
situaties moeten plaatsvinden. Of er op basis van het voorgestelde artikel 3.1 sprake&#13;
is van een verruimde reikwijdte ten opzichte van het huidige artikel 10 WRO moet&#13;
dus worden afgewacht.48&#13;
De regering is blijkens de Memorie van Toelichting bij het wetsvoorstel van mening&#13;
dat de mogelijkheid om in een bestemmingsplan of voorbereidingsbesluit een aanlegvergunningstelsel&#13;
op te nemen niet afwijkt van de huidige WRO.49 Nu is over de relatie&#13;
tussen de artikelen 10 en 14 WRO in het verleden al veel te doen geweest. Zo werd&#13;
door de Kroon al geoordeeld dat artikel 10 WRO zich niet verzet tegen een absoluut&#13;
verbod voor de uitvoering van bepaalde werken en werkzaamheden – gelet op de in&#13;
het gebied aanwezige natuurwaarden – omdat de uitvoering van deze werken evenzeer&#13;
een vorm van gebruik is in de zin van artikel 10 WRO.50 Uit latere uitspraken ten&#13;
aanzien van bestemmingsplannen Buitengebied blijkt dat het bijvoorbeeld mogelijk is&#13;
voor het storten van mestoverschotten, het scheuren en frezen van grasland, het dempen&#13;
van sloten en het planten van bomen een absoluut verbod in de bestemmingsplanvoorschriften&#13;
te eisen, terwijl daarvoor in andere gevallen regeling via een aanlegvergunning&#13;
openstaat wanneer bijvoorbeeld op voorhand nog niet is te voorspellen of&#13;
de uitvoering van bepaalde werken en werkzaamheden strijd met de bestemming&#13;
opleveren. Bij mij is nog geen uitspraak bekend waaruit de conclusie kan worden&#13;
getrokken dat als uiterste consequentie van deze overlap tussen artikel 10 en artikel 14&#13;
WRO naast, of in plaats van, een regeling door middel van een aanlegvergunningstelsel&#13;
kan worden gekozen voor een zgn. binnenplanse vrijstellingsmogelijkheid van het&#13;
gebruiksverbod als bedoeld in artikel 15 WRO voor bepaalde werken en werkzaam-&#13;
heden. Een aanlegvergunningstelsel biedt voordelen ten opzichte van een vrijstellingsregeling.&#13;
Alleen al omdat een vrijstelling zeer beperkt toelaatbaar is, namelijk alleen in&#13;
situaties op grond waarvan een uitzondering op het gebruiksverbod is toegestaan.&#13;
10 Het intrekken van een aanlegvergunning&#13;
Het wetsvoorstel nieuwe WRO bevat een tweetal nieuwe intrekkingsgronden van een&#13;
besluit tot het verlenen van een aanlegvergunning. Deze nieuwe intrekkingsgronden&#13;
zijn:51&#13;
– indien blijkt dat de aanlegvergunning had moeten worden geweigerd dan wel had&#13;
moeten worden aangehouden en toch is verleend;&#13;
– het handelen in strijd met de beperkingen waaronder de aanlegvergunning is verleend&#13;
of met voorschriften van de aanlegvergunning.&#13;
De WRO welke thans van kracht is, noemt in artikel 48 de volgende intrekkingsgronden&#13;
van een aanlegvergunning:&#13;
– de vergunning op grond van onjuiste opgave is verstrekt;&#13;
– het binnen een in de vergunning bepaalde termijn geen begin maken met de vergunde&#13;
werkzaamheden;&#13;
– het langer dan in de vergunning opgenomen termijn gestaakt hebben van de vergunde&#13;
werkzaamheden.&#13;
Daarnaast kan de Minister wanneer dat in het belang van een goede ruimtelijke ordening&#13;
geboden is, vorderen dat tot intrekking van een aanlegvergunning wordt overgegaan.&#13;
Met een aantal van deze intrekkingsgronden is al ervaring opgedaan in het&#13;
kader van de bouwvergunning. Intrekking is in de regel een ‘papieren-actie’. Daarom&#13;
adviseert de regering in de memorie van toelichting bij het wetsvoorstel dat bij&#13;
het(zelfde) besluit waarbij de vergunning wordt ingetrokken tevens een bestuursrechtelijk&#13;
handhavingsbesluit wordt genomen in de vorm van een last onder dwangsom&#13;
dan wel een besluit tot toepassing van bestuursdwang. Nu zitten er wel wat juridische&#13;
haken en ogen aan het intrekken van een aanlegvergunning. Met name de intrekkingsgrond&#13;
die in het bovenstaande als eerste werd genoemd heeft al tot commentaar&#13;
in de vakliteratuur geleid.52 Kan een bestuursorgaan een beoordelingsfout die is&#13;
gemaakt bij het verlenen van een aanlegvergunning ongedaan maken door de verleende&#13;
vergunning in te trekken? De rechtszekerheid voor de vergunninghouder kan aan de&#13;
orde zijn, wanneer een vergunning wordt ingetrokken omdat deze achteraf bij nader&#13;
inzien had moeten worden geweigerd of aangehouden. Aan het belang van handhaving&#13;
wordt kennelijk meer gewicht toegekend. Daarmee volgt het wetsvoorstel de&#13;
ontwikkeling die al enkele jaren is ingezet. Wat er nu echter gebeurt is dat de verantwoordelijkheid&#13;
voor handhaving van wetten en voorschriften meer bij de overtreder&#13;
wordt gelegd. Hierbij kan een parallel worden getrokken met het wetsvoorstel tot&#13;
herziening van de Woningwet.53 Als het rechtszekerheidsbelang van de vergunning-&#13;
houder het aflegt tegen het overheidsbelang van handhaving, kan dat namelijk grote&#13;
gevolgen hebben voor het maatschappelijk verkeer. Vele transacties waarbij agrarische&#13;
percelen en gebouwen zijn betrokken zijn vaak afhankelijk van het beschikbaar zijn&#13;
van publiekrechtelijke toestemmingen in de vorm van vergunningen. Probleem is dan&#13;
dat door het bestaan van deze intrekkingsgronden partijen er niet meer op kunnen&#13;
vertrouwen dat de vergunning die is verleend niet meer aangetast kan worden, ook al&#13;
is er geen bezwaarschrift tegen de aanlegvergunning ingediend en is de termijn inmiddels&#13;
verstreken. Misschien moet het belang van deze argumenten ook niet worden&#13;
overschat: ook nu is er al een mogelijkheid dat een onherroepelijke aanlegvergunning&#13;
kan worden geschorst of vernietigd door de Kroon op grond van artikel 268 van de&#13;
Gemeentewet. Hier wordt thans weliswaar nooit gebruik van gemaakt, maar de wettelijke&#13;
mogelijkheid bestaat wel. Tegen deze achtergrond is het te verwachten dat het&#13;
college van burgemeester en wethouders slechts in zeer exceptionele gevallen gebruik&#13;
zal maken van de mogelijkheid een aanlegvergunning in te trekken om achteraf ‘fouten’&#13;
te herstellen die bij de behandeling van de aanvraag en het nemen van het besluit&#13;
tot het verlenen van een aanlegvergunning zijn gemaakt. In de memorie van toelichting&#13;
van het wetsvoorstel wordt het belang van deze intrekkingsgrond geïntroduceerd&#13;
met het argument dat voorkomen moet worden dat de vergunningverlening een&#13;
‘onderonsje’ wordt tussen het gemeentelijk bestuursorgaan, dat de aanlegvergunning&#13;
verleent en de aanvrager van de vergunning. Deze toelichting doet vermoeden dat het&#13;
gemeentebestuur een aanlegvergunning alleen kan intrekken wanneer de vergunninghouder&#13;
op de hoogte is dan wel op de hoogte had kunnen zijn van de onregelmatigheden&#13;
die bij de vergunningverlening aan de orde zijn geweest. In dat geval is er voor&#13;
de rechtszekerheid niets aan de hand en zijn de gevolgen voor het maatschappelijk&#13;
verkeer niet of nauwelijks aanwezig, omdat er in dat geval ook al reeds civielrechtelijke&#13;
aansprakelijkheid bestaat jegens een eventueel koper van een perceel waarop de&#13;
aanlegvergunning betrekking heeft.&#13;
11 Conclusies&#13;
In het bovenstaande zijn diverse aspecten van een aanlegvergunningstelsel in een&#13;
bestemmingsplan Buitengebied besproken. De rechtsontwikkeling zal zeker de komende&#13;
tijd niet stilstaan. Het blijft afwachten hoe het aanlegvergunningstelsel in nieuwe&#13;
bestemmingsplannen zich zal ontwikkelen na de fundamentele herziening van de&#13;
WRO en de daarin opgenomen verruimde reikwijdte.</content><legacyfootnotes>* Mr. C.W.M. (Kees) van Alphen heeft een bureau voor bestuursrechtadvisering en interim-management&#13;
te Geffen.&#13;
1. ABRvS 17 augustus 1995, Cuijk, AB 1996, 283.&#13;
2. ABRvS 3 september 2003, Sint Anthonis, Agr.r. 2003/5182.&#13;
3. KB 27 december 1990, Menaldumadeel, AB 1991, 376.&#13;
4. KB 20 oktober 1995, Helden, AB 1996, 281.&#13;
5. ABRvS 17 december 2003, De Bilt, AB kort 2004, 24.&#13;
6. Rb. Zutphen 2 maart 2004, Brummen, LJN nummer AO6017.&#13;
7. ABRvS 11 juni 2003, Wijdemeren, zaaknummer 200205553/1, ABRvS 11 juni 2003, Bussum, zaaknummer&#13;
200204864/1 en ABRvS 17 december 2003, De Bilt, LJN nummer AO0348. Zie in dit verband ook&#13;
ABRvS 13 oktober 2004, Wijdemeren, LJN nummer AR3788, waarin een aanlegvergunning voor het&#13;
aanbrengen van beplanting binnen de bestemming ‘landschappelijk waardevol open agrarisch gebied’ aan&#13;
de orde was. De Afdeling komt hier tot de conclusie dat de bomen en struiken, voor de aanleg waarvan&#13;
vergunning is verleend, strekken tot bescherming van de privacy van de bewoners van die woning en niet&#13;
ten dienste van de op het perceel rustende agrarische bestemming. De aangelegde beplanting is derhalve&#13;
in strijd met deze bestemming. Gelet op het dwingend bepaalde in artikel 44, eerste lid, onder a, WRO&#13;
had de aanlegvergunning behoren te worden geweigerd. Aan de toetsing aan de criteria van het bestemmingsplan&#13;
komt de Afdeling niet toe.&#13;
8. KB (contrair) 9 april 1973, Ermelo, AB 1973, 158.&#13;
9. Hier kan wellicht een parallel worden getrokken met eerdere jurisprudentie van de Afdeling bestuursrechtspraak,&#13;
waarin wordt overwogen dat aan een geldend bestemmingsplan in het algemeen geen blijvende&#13;
rechten kunnen worden ontleend. Op grond van gewijzigde planologische inzichten en na afweging&#13;
van alle betrokken belangen kunnen steeds andere bestemmingen en voorschriften in een plan worden&#13;
opgenomen zie o.a. ABRvS 17 juli 2002, Echt, LJN nummer AE5369.&#13;
10. ARRvS 6 augustus 1982, Ned. Gem. 1982, blz. S201 en ARRvS 5 november 1987, Gst.1988, 6859.12.&#13;
11. Dit heeft in veel gevallen geleid tot het opsommen van bepaalde werken en werkzaamheden die in elk&#13;
geval in strijd zijn met het algemene gebruiksverbod (Zie mr. J.M.H.F. Teunissen in een naschrift onder&#13;
ABRvS 8 oktober 2004, De Bilt, Gst. 2004,7215.158).&#13;
12. ABRvS 24 februari 2000, Loenen, Gst. 2000, 7130.7.&#13;
13. ARRvS 13 oktober 2004, Soest, zaaknummer 200401490/1.&#13;
14. ARRvS 10 mei 1991, Boxmeer, Gst. 6926.&#13;
15. Vz. ARRvS 4 februari 1993, Rijsbergen, Gst. 1993, 6965.&#13;
16. ARRvS 6 februari 1981, Egmond, BR 1981, blz. 604, ARRvS 5 maart 1991, Winterswijk, Gst.1992, 6949.&#13;
17. ABRvS 22 februari 2001, Zijpe, Gst.2001, 7143.&#13;
18. Zie P. van der Ree, Met woord en kaart. Over detaillering en reikwijdte van bestemmingsplanregeling,&#13;
Monografieën bouwrecht 2000, blz. 309.&#13;
19. ABRvS 3 september 2003, Leidschendam - Voorburg, BR 2004, 34. Het scheuren van grasland kan in&#13;
een agrarisch productiegebied leiden tot aantasting van het weidevogelgebied. In deze gebieden kan dan&#13;
het bestemmingsplan een toetsingsgrond inhouden die er op neer komt dat het aandeel grasland van een&#13;
bedrijf niet beneden een bepaald percentage (bijvoorbeeld 70 %) mag zakken. ABRS 19-1-2005, Zijpe,&#13;
LJN nummer AS3206.&#13;
20. ABRvS 12 februari 2003, Voorschoten, LJN nummer AF4405.&#13;
21. KB 27 december 1990, Driebruggen, AB 1991, 351.&#13;
22. ABRvS 1 mei 2002, Zoetermeer, LJN nummer AE2090.&#13;
23. KB 13 januari 1997, AB 1998, 3.&#13;
24. ABRvS 24 december 2003, Asten, LJN nummer AO0875. Deze conclusie kan ook al worden getrokken&#13;
uit het KB Baarle Nassau dat hierna wordt genoemd.&#13;
25. Respectievelijk ABRvS 25 september 2002, Drimmelen, LJN nummer AE 8002 en ABRvS 21 augustus&#13;
2002, Veere, LJN nummer AE 6632.&#13;
26. ABRvS 2 oktober 2002, Someren, LJN nummer AE 8253.&#13;
27. ABRvS 3 december 2003, Roosendaal, LJN nummer 9214.&#13;
28. ABRvS 25 februari 1999, Onderbanken, E01.95.0156.&#13;
29. Besluit van 27 januari 2000 (Stb. 2000, 43).&#13;
30. Is er geen vrijstellingsprocedure nodig dan verzet het limitatief-imperatieve stelsel van artikel 44 WRO&#13;
zich in beginsel tegen het feit dat rekening wordt gehouden met de eisen van de milieuwetgeving.&#13;
31. KB 13 januari 1997, AB 1998, 3.&#13;
32. Besluit van 1 december 1997, Stb. 1997, 601.&#13;
33. Besluit van 30 januari 1998, Stb. 1998, 86.&#13;
34. KB 20 oktober 1995, Helden, AB 1996, 281.&#13;
35. KB 14 augustus 1991, Eindhoven, Zaaknummer 91.007087.&#13;
36. Ik laat hier dan nog onbesproken de rechtsvraag dat wanneer een bestuursorgaan door het verlenen van&#13;
een aanlegvergunning de mogelijkheid wordt geboden om handelingen in strijd met de Landinrichtingswet&#13;
te verrichten en dus strafbare feiten te plegen, een publiekrechtelijke rechtshandeling heeft verricht,&#13;
welke in strijd is met de openbare orde en de goede zeden als bedoeld in artikel 3:40 van het Burgerlijk&#13;
Wetboek. In dat geval zou het besluit tot het verlenen van de aanlegvergunning nietig zijn. Het rechtsbeginsel&#13;
in artikel 3:40 geldt op grond van artikel 3:59 van het Burgerlijk Wetboek namelijk niet alleen&#13;
voor het vermogensrecht maar kan ook in het bestuursrecht werken.&#13;
37. Rb. Leeuwarden 22 september 2004, Lemsterland, LJN nummer AR2700.&#13;
38. ARRvS 21 november 1990, Veendam, AB 1991, 237.&#13;
39. ABRvS 27 augustus 2003, De Bilt, LJN nummer AI1438.&#13;
40. ABRvS 22 januari 2003, Alphen-Chaam, LJN nummer AF3051.&#13;
41. KB 19 juli 1997, Meijel, 97.003389.&#13;
42. C. Knijff, Rechtsopvolging bij vergunningen. De mogelijkheid en wijze van overgang van vergunningen&#13;
naar bestuursrecht en privaatrecht, Deventer 2003&#13;
43. TK 2002-2003, 28 916, nr. 3.&#13;
44. TK 2003-2004, 28 916, nr. 9.&#13;
45. Het betreft het nieuwe artikel 3.1 TK 2002-2003, 28 916, nr. 3.&#13;
46. TK 2002-2003, 28 916, nr. 3, blz. 97 en 98.&#13;
47. TK 2002-2003, 28 916, nr. 3, blz. 21.&#13;
48. Zie in dit verband ook mr. A.G.A. Nijmeijer, ‘Een kwestie van inhoud. Het nieuwe artikel 10 en de&#13;
(on)wenselijkheid van een verruimde reikwijdte van de WRO nader beschouwd’, Tijdschrift voor&#13;
Omgevingsrecht oktober 2003.&#13;
49. TK 2002-2003, 28 916, nr. 3, blz. 58 en 59.&#13;
50. KB 25 oktober 1983, Baarle-Nassau, Stb. 1983, 592.&#13;
51. Zie in dit verband artikel 3.12 van het wetsvoorstel.&#13;
52. Zie o.a. J. Hoekstra, ‘De in het wetsvoorstel voor de nieuwe Wet ruimtelijke ordening opgenomen en&#13;
voorgestelde mogelijkheden om ten onrechte verleende aanleg-, sloop- en bouwvergunningen in te&#13;
trekken’, BR januari 2004 blz. 1-12.&#13;
53. Wetsvoorstel tot herziening van de Woningwet (TK 2003-2004, 29 392 nrs. 1-2).&#13;
</legacyfootnotes><footnotes><footnote/></footnotes><auteurs>mr. C.W.M. van Alphen</auteurs><published>2005-03-01 00:00:00</published><modified>2005-03-01 00:00:00</modified><editiondate>2005-03-01</editiondate><htmlpath>https://denhollander.info/artikel/4207</htmlpath></article>
</articles></edition>