<edition><articles><article><jaar>1988</jaar><naam>Tijdschrift voor Agrarisch Recht</naam><uitgave>5</uitgave><aflevering>5</aflevering><searchword>TvAR 5/1988</searchword><id>6277</id><udhid>UDH:TvAR/6277</udhid><titel>Pacht en de ontwikkelingen in de produktie</titel><searchwords><searchword>TvAR 5/1988</searchword><searchword>UDH:TvAR/6277</searchword></searchwords><attachments><attachment><name>1988_nr 5_Artikel_Heisterkamp.pdf</name><extention>pdf</extention><url>https://denhollander.info/download/6071/ci</url></attachment></attachments><inleiding>1. INLEIDING&#13;
De Pachtwet is tegelijk een strakke wet en een soepele wet. Haar strakheid is voornamelijk&#13;
gelegen in haar uitgangspunten: beginselen als pachtprijsbeheersing, controle&#13;
op de duur, continuatierecht, mogelijkheid tot indeplaatsstelling en voorkeursrecht&#13;
zijn hecht in de wet verankerd en consequent uitgewerkt in dwingendrechtelijke regels.&#13;
De soepelheid van de Pachtwet blijkt uit het feit dat op cruciale punten ruimte&#13;
is gelaten voor nieuwe ontwikkelingen door het gebruik van open termen als 'billijkheid',&#13;
'algemene belangen van de landbouw' en 'bijzondere omstandigheden'. Door&#13;
haar flexibiliteit heeft de Pachtwet dertig jaren stand kunnen houden zonder ernstige&#13;
problemen bij de toepassing; wanneer de wet ter discussie staat zijn het meestal haar&#13;
uitgangspunten waartegen men zich verzet.&#13;
In de afgelopen dertig jaren hebben echter de ontwikkelingen in de produktie niet&#13;
stilgestaan. Was er enige tijd geleden nog een door de overheid gestimuleerde drang&#13;
tot bedrijfsuitbreiding, thans wordt geprobeerd om de produktie te beperken. De&#13;
bestaande en aangekondigde maatregelen zijn ten dele direct op beperking van de&#13;
produktie gericht (quoteringsmaatregelen, premies voor omschakeling en braak laten&#13;
liggen van grond). Ten dele zijn zij op andere doeleinden gericht, maar hebben zij&#13;
tevens, dus indirect, een beperkende invloed op de produktie (beheersregelingen,&#13;
meststof f en wetgeving). Deze recente maatregelen zijn geheel anders opgezet dan de&#13;
Pachtwet. De regels zijn nu gedetailleerd, minder flexibel en vaak geheel of gedeeltelijk&#13;
in lagere regelgeving vervat. Dit laatste maakt het mogelijk om snel maatregelen te&#13;
treffen, maar kan ten koste gaan van de doordachtheid van de regeling. Men krijgt&#13;
wel eens de indruk dat de regelgever dit laatste tracht op te vangen door middel van&#13;
zeer ruim geformuleerde sancties, waar bijna het handelen tegen de geest van de&#13;
regeling wordt bestraft (zie bijvoorbeeld art. ld en 16b van de Beschikking superheffing&#13;
1985 en art. 1 lid 2 van het - oude - Verplaatsingsbesluit Meststoffenwet).&#13;
Op zich zelf staan de Pachtwet en de produktiebeperkende maatregelen los van&#13;
elkaar. Die laatste maatregelen treffen weliswaar de pachter, maar niet in de verhouding&#13;
tot zijn verpachter. Dit is echter anders geworden in een aantal gevallen waar&#13;
deze maatregelen tevens de verpachter (kunnen) beperken in zijn mogelijkheden om&#13;
het verpachte opnieuw te verpachten of te vervreemden dan wel onmiskenbaar van&#13;
invloed zijn op de waarde van zijn grond. De conflicten die hieruit zijn voortgekomen&#13;
zijn mijns inziens aangewakkerd door onduidelijkheden in de regelingen.&#13;
Fricties hebben zich tot nu toe vooral voorgedaan in de melkveehouderij bij de&#13;
zogenaamde superheffing. In het onderstaande zal hier nader op worden ingegaan;&#13;
daarnaast zal enige aandacht worden besteed aan plaatsen waar de Meststoffenwet&#13;
en de Beschikking beheersovereenkomsten met pacht in aanraking komen. Een probleem hierbij is, dat het terrein van deze maatregelen geen bijzonder stabiele ondergrond&#13;
levert. De materie is voortdurend in beweging; zo is er een wijziging bij de&#13;
superheffing aangekondigd (van 'A-systeem' naar 'B-systeem') en is er op het gebied&#13;
van de meststof fenwetgeving een nieuw Verplaatsingsbesluit op komst. De eerste&#13;
wijziging zal vermoedelijk geen veranderingen brengen ten aanzien van pachtverhoudingen,&#13;
de tweede wel. Ook wordt de regelgeving met betrekking tot het beheer&#13;
van landbouwgronden - vooral waar deze in aanraking komt met de pacht - herzien.&#13;
Ten tijde van het gereedkomen van dit preadvies was nog geen van de aangekondigde&#13;
maatregelen openbaar gemaakt. Hierdoor hebben niet alle regelingen die&#13;
aan de orde komen evenveel aandacht gekregen.&#13;
Bij het bespreken van de problemen die zich voordoen bij de toepassing van de&#13;
hier te behandelen regelingen is het nauwelijks mogelijk om technische kwesties uit&#13;
de weg te gaan; vandaar dat hier en daar tot vrij ver in de details van de regelingen&#13;
moest worden getreden.</inleiding><content>2. SUPERHEFFING&#13;
2.1. Algemeen&#13;
In de zuivelsector doen zich op meerdere fronten tussen pachters en verpachters problemen&#13;
voor die rechtstreeks in verband staan met produktiebeperking. Als redenen&#13;
hiervoor zijn aan te voeren:&#13;
- het wat tweeslachtige karakter van de melkquota, die enerzijds aan producenten&#13;
zijn toegekend maar waaraan anderzijds een zekere grondgebondenheid niet kan&#13;
worden ontzegd;&#13;
- het feit dat de verhouding tussen pachter en verpachter wezenlijk anders is dan&#13;
die tussen vervreemder en verkrijger van grond, terwijl op beiden een vergelijkbare&#13;
regeling van toepassing is;&#13;
- het feit dat de regeling van de superheffing op een aantal essentiële vragen geen&#13;
antwoord geeft en ook overigens op meerdere punten onduidelijk of onvolledig is.&#13;
Een en ander heeft ertoe geleid, dat in pachtverhoudingen de vraag 'van wie is&#13;
het melkquotum?' heeft kunnen rijzen. Deze vraag kan, ook na langdurige bestudering&#13;
van de regels, niet zo maar worden beantwoord.&#13;
2.2. Van wie is het melkquotum?&#13;
Toen de superheffing in 1984 werd ingevoerd, werden de quota toegekend aan de&#13;
individuele melkveehouders op basis van hun melkproduktie in het jaar 1983. De&#13;
quota staan ook geregistreerd op naam van de producent. In een pachtver houding&#13;
betekent dit, dat de pachter gedurende de pachtverhouding de lasten en lusten van&#13;
het quotum draagt; zijn verpachter staat hier volledig buiten. De pachter 'heeft', zo&#13;
men wil, op dat moment het quotum. Hier staat tegenover, dat de quota niet zijn los te zien van grond. Zij werden aanvankelijk&#13;
gekoppeld aan het bedrijf van producenten. Nu kan men het woord 'bedrijf'&#13;
in tweeërlei zin opvatten: als een activiteit of - meer tastbaar - als een verzameling&#13;
produktiemiddelen, met name grond en gebouwen. Blijkens de regelingen&#13;
(zie o.a. art. 1 van de Beschikking superheffing 1984 en art. 1 en la van de Beschikking&#13;
superheffing 1985) moet men hier aan 'bedrijf' in de tweede zin denken. En&#13;
dan rijst het probleem: in een pachtverhouding heeft de producent een aantal zeer&#13;
belangrijke bedrijfsmiddelen (grond, gebouwen) slechts in gebruik; aan het einde&#13;
van de pacht moet hij ze weer afstaan aan de verpachter. Aanvankelijk moest de&#13;
pachter met de grond ook een evenredig gedeelte van zijn quotum afstaan; de melkveehouder&#13;
die de grond vervolgens in gebruik kreeg kon weer aanspraak maken op&#13;
dit quotum. Dit betekende dat de pachter altijd aan het einde van de pachtverhouding&#13;
'zijn' quotum weer kwijtraakte.1 Wel kon men bij wijze van uitzondering&#13;
overeenkomen dat er quotum bij de pachter bleef: aanvankelijk mocht 0,5 ha&#13;
zonder quotum overgaan, later 5,5 ha. De verpachter moest hier echter mee instemmen.&#13;
Bij de wijziging van 5 september 1986 (Stcrt. 171) is voor de overgang van quotum&#13;
de overeenkomst tussen partijen bij zowel vervreemding als verpachting voorop komen&#13;
te staan. Nog steeds kan quotum slechts met grond overgaan, maar partijen&#13;
moeten nu in principe afspreken hoeveel er mee overgaat (met een maximum van&#13;
20 000 kg/ha). Hoewel de toelichting stelt 'basis blijft uiteraard dat een heffingvrije&#13;
hoeveelheid bedrijfsgebonden is', wordt de vraag naar wie het quotum uiteindelijk&#13;
toegaat en tegen welke vergoeding dit moet geschieden in wezen geheel aan partijen&#13;
zelf overgelaten. Voor zover de belangen van partijen in dezelfde richting wijzen (bij&#13;
vervreemding bijvoorbeeld, waar de ene partij graag quotum wil hebben en de andere&#13;
partij bereid is om het tegen vergoeding af te staan) is dit geen probleem. Anders ligt&#13;
het echter wanneer die belangen tegengesteld zijn, wat nogal eens het geval zal zijn&#13;
bij het einde van een pachtverhouding. Men kan een partij niet dwingen om een&#13;
overeenkomst met betrekking tot het quotum aan te gaan; een overeenkomst veronderstelt&#13;
immers vrijwilligheid. De situatie is op dit punt onduidelijk geworden en dat&#13;
is de bron van de moeilijkheden.&#13;
Men krijgt de indruk dat bij het maken van de wijziging van september 1986 onvoldoende&#13;
rekening is gehouden met de mogelijkheid dat pachters en verpachters&#13;
met betrekking tot het melkquotum niet met elkaar tot overeenstemming zouden&#13;
kunnen komen. Moeilijkheden liggen alleen daarom al voor de hand, omdat voor&#13;
melkquota bij vervreemding van grond zeer hoge prijzen worden betaald. Eigenlijk&#13;
is de altijd al aanwezige tweeslachtigheid van de quota door de verruiming van 1986&#13;
aan het licht gekomen.&#13;
Discussies over het quotum krijgen gemakkelijk een wat emotioneel karakter.&#13;
Pachters kunnen stellen dat zij het quotum door hun melkproduktie hebben verdiend,&#13;
verpachters kunnen wijzen op het feit dat zij door het in gebruik verstrekken van de grond deze melkproduktie voor de pachter mogelijk hebben gemaakt.2 Ik&#13;
zal hier op dergelijke standpunten niet ingaan, maar een poging doen om het vraagstuk&#13;
alleen aan de hand van de toepasselijke regels te behandelen.&#13;
Voor de vraag aan welke partij de regelgever (de waarde van) het melkquotum toekent&#13;
kan tot slot nog worden gewezen op het volgende:&#13;
- De toelichting stelt, onder verwijzing naar een uitspraak van de Centrale Grond&#13;
kamer gewezen onder de vorige regeling3, dat het 'niet is uitgesloten dat de pachter&#13;
wanprestatie pleegt als hij door bepaalde handelingen de voorheen aan de pachtgronden&#13;
gerelateerde heffingvrije hoeveelheid vermindert.' Dit is moeilijk te rijmen&#13;
met de opvatting dat de pachter de volledige zeggenschap over het quotum heeft.&#13;
- Art. 8a lid 4 van de Beschikking superheffing 1985 (verder BSH te noemen) kent&#13;
bij overgang van meer dan 20 000 kg/ha aan het einde van de pacht voor het surplus&#13;
- dat vervalt aan de overheid - een vergoeding toe 'aan de verpachter en pachter&#13;
gezamenlijk, ieder voor de helft, tenzij de betrokken partijen anders overeenkomen'.&#13;
- Wanneer de pachter gebruik wil maken van de zogenaamde opkoopregeling moet&#13;
de verpachter hiervoor toestemming geven en deze kan dan aanspraak maken op de&#13;
helft van de waarde van het quotum (zie art. 12 van de Derde opkoopregeling heffingvrije&#13;
hoeveelheden, Stcrt. 1986, 42 zoals gewijzigd bij besluit van de Stichting&#13;
Ontwikkelings- en Saneringsfonds voor de Landbouw van 6 mei 1987, Stcrt. 1987,&#13;
97). Ook hier kunnen partijen echter anders overeenkomen.&#13;
Deze twee laatste regels zijn mijns inziens te incidenteel en zien op te specifieke&#13;
situaties om eruit te kunnen afleiden, dat als hoofdregel een 'fifty-fifty' verdeling&#13;
is beoogd.&#13;
2.3. Verschil in behandeling tussen geheel bedrijf en gedeelte van bedrijf?&#13;
De art. 7 en la BSH maken voor quotumovergang bij overdracht een onderscheid&#13;
tussen 'grond, niet zijnde een geheel bedrijf' en een geheel bedrijf. In het eerste geval&#13;
gaat er zoveel quotum over als is overeengekomen tot een maximum van 20 000&#13;
kg/ha, in het tweede geval gaat het quotum geheel mee over en wel eveneens tot een&#13;
maximum van 20 000 kg/ha. Op het maximum bestaan hier evenwel twee uitzonderingen,&#13;
te vinden in art. la lid 2.&#13;
Blijkens art. 8 BSH moet in alle gevallen in de overeenkomst worden vermeld hoeveel&#13;
quotum er overgaat, opdat een en ander kan worden geregistreerd.&#13;
Voor pacht is er een regeling opgenomen in art. 1c BSH. Deze luidt als volgt:&#13;
'1. Indien een door de grondkamer goedgekeurde pachtovereenkomst als bedoeld&#13;
in artikel 12 van de Pachtwet (Stb. 1958, 37) wordt aangegaan voor de duur van meer dan één jaar, gaat een heffingvrije hoeveelheid over als overeengekomen door&#13;
betrokken partijen op basis van de voor de melkproduktie gebruikte oppervlakte.&#13;
Voor het tijdstip van overgang van de heffingvrije hoeveelheid is bepalend de ingangsdatum&#13;
van de pachtovereenkomst.&#13;
2. Indien sprake is van een door de grondkamer goedgekeurde beëindiging of een&#13;
door de rechter uitgesproken ontbinding van een pachtovereenkomst als bedoeld in&#13;
het eerste lid, gaat eveneens een heffingvrije hoeveelheid over als overeengekomen&#13;
door betrokken partijen op basis van de voor de melkproduktie gebruikte opper&#13;
vlakte. Voor het tijdstip van overgang van de heffingvrije hoeveelheid is bepalend&#13;
de datum van beëindiging dan wel de datum van ontbinding.&#13;
3. Een overgang van een heffingvrije hoeveelheid vindt plaats tot ten hoogste 20 000&#13;
kg per hectare overgedragen grond.&#13;
4. Indien een pachtovereenkomst met betrekking tot een geheel bedrijf als bedoeld&#13;
in artikel 7a, tweede lid, wordt gesloten dan wel beëindigd of ontbonden, is het ge&#13;
stelde in die bepaling van overeenkomstige toepassing.'&#13;
Kennisneming van deze regeling doet de vraag rijzen of bij pacht hetzelfde systeem&#13;
van overgang van heffingvrije hoeveelheden geldt als bij vervreemding. Hier&#13;
zijn twee opvattingen te verdedigen:&#13;
- In pachtsituaties moet altijd worden overeengekomen hoeveel quotum er mee&#13;
overgaat (art. 7c lid 1). Wanneer er sprake is van een geheel bedrijf lijdt deze regel&#13;
geen uitzondering; wel zijn er dan twee uitzonderingen op het maximum van 20 000&#13;
kg/ha.4&#13;
Technisch gezegd: de woorden 'die bepaling' in art. 7c lid 4 verwijzen naar art. 7a&#13;
lid 2.&#13;
- In pachtsituaties met gehele bedrijven moet het quotum met het bedrijf meegaan;&#13;
partijen kunnen dus niet iets anders overeenkomen. In andere situaties staat de overeenkomst&#13;
voorop.&#13;
Ofwel technisch: de woorden 'die bepaling' verwijzen naar art. 7a in zijn geheel.&#13;
De toelichting5 vermeldt enerzijds dat bij pacht een 'overeenkomstig systeem'&#13;
geldt als in de art. 7 en 7a, maar suggereert op andere plaatsen dat er altijd een overeenkomst&#13;
nodig is voor quotumo ver gang. Ook lijkt art. 8a BSH er van uit te gaan&#13;
dat quotum niet anders kan overgaan dan na een overeenkomst. De laatste zin van&#13;
art. 8 lid 1 BSH (bij pacht van toepassing krachtens art. 8a lid 3 BSH) lijkt in eerste&#13;
instantie eveneens op een overeenkomst te duiden. Het gaat hier echter niet over een&#13;
overeenkomst over het quotum, maar over de overeenkomst tot overdracht van de&#13;
grond (ofwel tot aangaan of beëindiging van de pacht).6&#13;
Al met al is ook aan de art. 8 en 8a weinig duidelijkheid te ontlenen ten aanzien van de vraag, of een geheel bedrijf anders wordt behandeld dan een gedeelte van&#13;
een bedrijf. Wanneer ik deze vraag toch bevestigend beantwoord en dus kies voor&#13;
de tweede van de bovenvermelde opvattingen, is dit op grond van de Europese voorschriften&#13;
die de grondslag van onze regeling vormen. Art. 5 van de Verordening&#13;
1371/84 van de Europese Commissie maakt een duidelijk onderscheid tussen een geheel&#13;
bedrijf (waar de referentiehoeveelheid 'wordt overgedragen') en één of meer gedeelten&#13;
van een bedrijf (waar 'objectieve criteria' moeten gelden).7 Tevens kan&#13;
worden gewezen op het feit dat Nederland geen gebruik heeft gemaakt van de mogelijkheid&#13;
om op dit punt de band tussen grond en quotum te doorbreken door de&#13;
pachter van een bedrijf het quotum te laten meenemen naar een ander bedrijf (art.&#13;
7 lid 4 Vo. 857/84 van de Raad; art. 5 lid 4 van Vo. 1371/84 van de Commissie).&#13;
Een keuze voor de tweede opvatting brengt echter een nieuw probleem met zich&#13;
mee. De beschikking definieert 'bedrijf' als 'het geheel van produktie-eenheden die&#13;
door de producent worden beheerd (....)'. Een feitelijk begrip dus. Bij pacht rijst&#13;
nu de vraag of de pachter van zo'n bedrijf door het bij kopen of -pachten van grond&#13;
kan bewerkstelligen dat hij aan het einde van de pacht niet meer een bedrijf in de&#13;
zin van de beschikking pacht. Het antwoord op deze vraag is niet zonder betekenis,&#13;
omdat bij bevestigende beantwoording het quotum niet zonder meer naar de verpachter&#13;
terug zou (moeten) gaan, maar er een overeenkomst zou moeten worden gesloten.&#13;
Uit art. 7c lid 4 kan worden afgeleid, dat het tijdstip van sluiten van de pachtovereenkomst&#13;
maatgevend is voor de vraag of er al dan niet van pacht van een 'bedrijf'&#13;
moet worden gesproken.8 In deze opvatting zou de pachter van een 'bedrijf'&#13;
in de zin van de superheffing dit dus blijven, ook wanneer hij grond bij koopt of van&#13;
derden pacht. Met deze constatering heeft men echter nog niet de vraag beantwoord&#13;
of iemand die bijvoorbeeld 2 ha grond in eigendom heeft en daarbij een hoeve van&#13;
30 ha in pacht verkrijgt, nu voor de superheffing een 'bedrijf' of 'grond, niet zijnde&#13;
een geheel bedrijf' in pacht heeft. Hoewel het op gespannen voet staat met de tekst&#13;
van de beschikking, voel ik er veel voor om in dit soort situaties de feitelijke verhoudingen&#13;
beslissend te doen zijn en bijvoorbeeld ook in het bovengemelde geval van&#13;
pacht van een 'bedrijf' te spreken.&#13;
2.4. Tussen wie kan melkquotum overgaan?&#13;
De vraag tussen wie in een pachtverhouding quotum kan overgaan lijkt na kennisneming&#13;
van art. 8a van de beschikking eenvoudig te beantwoorden: tussen de partijen&#13;
bij de pachtovereenkomst ofwel de pachter en de verpachter. Zo simpel ligt de&#13;
kwestie evenwel niet. Om te beginnen kan men zich afvragen hoe de situatie is&#13;
als de verpachter niet de melkveehouderij uitoefent. Kan hij aan het einde van de pacht quotum op zijn&#13;
naam geregistreerd krijgen? Heida9 stelt dat daarvan 'geen sprake' kan zijn. Hij&#13;
meent dat er in zo'n situatie een overeenkomst over het quotum tussen afgaande en&#13;
opkomende pachter moet worden gesloten. Hoe dat echter met de tekst van de beschikking&#13;
in overeenstemming kan zijn, zie ik niet in. Tussen afgaande en opkomende&#13;
pachter bestaat geen pachtovereenkomst en geen andere onderlinge relatie met&#13;
betrekking tot de grond. Hoe kan er tussen hen dan quotum overgaan? De regeling&#13;
van de superheffing laat slechts toe dat dit via de verpachter geschiedt (zie art. 7c:&#13;
'betrokken partijen' en 8a: 'partijen').&#13;
Art. 11 van de beschikking vermeldt echter in lid 1 dat een aanspraak op quotum&#13;
niet (meer) wordt erkend voor zover het gehele bedrijf niet (meer) voor landbouwkundige&#13;
doeleinden wordt gebruikt. Het komt mij voor dat dit 'gebruiken' zó moet&#13;
worden geïnterpreteerd, dat een niet-agrariër tijdelijk quotum op zijn naam kan&#13;
hebben staan mits hij spoedig tot verpachting of vervreemding aan een melkveehouder&#13;
overgaat.10 Ware het anders, dan zou ook aankoop van grond met quotum&#13;
door een belegger ter verpachting immers geheel worden verhinderd.&#13;
In de situatie waarbij een niet-agrarische verpachter betrokken is lijkt een driepartijenovereenkomst&#13;
(afgaande pachter - verpachter - nieuwe gebruiker) over&#13;
het quotum de veiligste weg. Dit veronderstelt echter goede verhoudingen, waarvan&#13;
niet altijd sprake hoeft te zijn.&#13;
Problematischer ligt de situatie overigens als de verpachter een publiekrechtelijk&#13;
lichaam is. Art. 11 lid 2 BSH geeft aan, dat aanspraak op quotum bij verwerving&#13;
door zo'n lichaam11 niet wordt erkend, maar dat de minister eventueel anders kan&#13;
beslissen. Of deze regel ook bij het einde van een pachtverhouding toepassing vindt&#13;
is niet helemaal duidelijk. Art. 11 lid 6 BSH verstaat namelijk onder de eveneens&#13;
in art. 11 gebezigde term 'overdracht' mede het 'aangaan, ontbinden of beëindigen&#13;
van een pachtovereenkomst, bedoeld in art. 7c'. Men zal onder 'overdracht' wel mede&#13;
'verwerving' moeten begrijpen.12 Het is misschien verstandig om in een voorkomend&#13;
geval zekerheidshalve aan de minister tijdig om uitsluitsel te vragen.&#13;
Er is nog een situatie bij pacht waarin de quotumovergang niet goed is geregeld.&#13;
Art. 9 BSH geeft een regeling voor overgang van quotum bij (o.a.) vererving van&#13;
een bedrijf. Met enige moeite zou men hier misschien onder kunnen brengen de situatie&#13;
die ontstaat na overlijden van de pachter. Hier eindigt de pachtovereenkomst&#13;
niet, maar duurt voort met de gezamenlijke erfgenamen (art. 54 lid 1 Pw). Een&#13;
'overgang van een bedrijf krachtens erfrecht' kan men dit overigens niet echt noemen.&#13;
Een vergelijkbare situatie doet zich voor als door de rechter een nieuwe pachter in de plaats wordt gesteld van een oude op grond van art. 49 Pw. Ook hier eindigt&#13;
de pachtovereenkomst niet; de overeenkomst loopt door met een nieuwe pachter.&#13;
Van vererving is hier evenwel geen sprake. Hoe moet in dit geval het quotum overgaan?&#13;
De Beschikking superheffing geeft voor deze situatie geen regeling. Soortgelijke&#13;
moeilijkheden doen zich voor bij de toepassing van art. 54 leden 2 t/m 4 Pw&#13;
(indeplaatsstelling na overlijden), art. 49a Pw(overgang aandeel in quotum naar medepachter)&#13;
en art. 50 Pw (overgang aandeel naar overblijvende pachter in geval van&#13;
ontslaan uit de pacht). Ik twijfel er niet aan dat dit soort problemen in de praktijk&#13;
wel wordt opgelost (bijvoorbeeld via een opgerekte interpretatie van art. 9 BSH).&#13;
Duidelijk is de regeling op dit punt echter allerminst. Het lijkt mij in ieder geval onwenselijk&#13;
als de pachters hier op medewerking van de verpachter (beëindigingsovereenkomst&#13;
gevolgd door nieuwe verpachting) aangewezen zouden zijn; regels zoals&#13;
art. 49 Pw hebben immers juist als uitgangspunt dat de verpachter niet wil meewerken.&#13;
2.5. Het melkquotum aan het begin van de pacht&#13;
Art. 1c lid 1 brengt met zich mee dat er bij de aanvang van een pachtverhouding&#13;
quotum kan overgaan, mits de pachtovereenkomst is aangegaan voor de duur van&#13;
meer dan één jaar en door de grondkamer is goedgekeurd.13 Bij een niet-getoetste&#13;
pachtovereenkomst gaat er dus geen quotum over. Hier duikt weer een probleem op.&#13;
Bij overdracht van grond kan een overeenkomst over het quotum worden gesloten&#13;
(art. 7); het quotum gaat over bij overschrijving van de transportakte (art. 1b lid&#13;
2) en wordt pas erkend bij registratie door de directeur LAVO (art. 8 lid 2). Bij pacht&#13;
wordt de overeenkomst over het quotum gekoppeld aan het aangaan van de pachtovereenkomst,&#13;
het tijdstip van sluiten dus (art. 8a lid 1). De overgang van het quotum&#13;
vindt plaats bij het ingaan van de pacht ofwel bij de aanvang van het gebruik&#13;
(art. 7c lid 1). Ook hier wordt het quotum pas erkend bij de registratie (art. 8a lid&#13;
3 jo. art. 8 lid 2). De pachtovereenkomst moet evenwel ook nog zijn goedgekeurd&#13;
door de grondkamer. Op welk tijdstip moet de overeenkomst nu zijn goedgekeurd?&#13;
In ieder geval nog niet op het tijdstip van aangaan, zoals art. 1c lid 1 suggereert;&#13;
dit is onmogelijk. Op het tijdstip van registratie moet de overeenkomst zeker zijn&#13;
goedgekeurd (anders zal registratie moeten worden geweigerd). De regeling brengt&#13;
ook met zich mee, dat de overeenkomst moet zijn goedgekeurd op het tijdstip van&#13;
ingaan ervan. Het quotum gaat immers op dit tijdstip over en de regeling gaat ervanuit,&#13;
dat quotum slechts kan overgaan op basis van een getoetste overeenkomst.&#13;
Bovendien is het ingaan van de pacht ook het moment waarop het gebruik van de&#13;
grond in andere handen overgaat (te vergelijken met de transportakte bij overdracht).&#13;
Wanneer men bij pacht quotum wil laten overgaan, doet men er dus verstandig aan om de pachtovereenkomst enige tijd vóór het ingaan van de pacht te&#13;
laten toetsen. Eventuele bijkomende problemen in verband met art. 8 lid 3 BSH of&#13;
beroep tegen een grondkamerbeschikking laat ik hier verder onbesproken.&#13;
Overigens brengt het bovenstaande met zich mee dat het onmogelijk is om door&#13;
het laten (vastleggen en) toetsen van reeds lopende, niet getoetste pachtovereenkomsten&#13;
quotum op de pachter te laten overgaan, ook al zouden partijen dit willen.&#13;
Partijen moeten de overgang van het quotum aangeven 'ofwel in de desbetreffende&#13;
pachtovereenkomst ofwel bij aparte overeenkomst' (art. 8o lid 1). Het komt mij&#13;
voor dat de grondkamer ook zo'n 'aparte overeenkomst' in de toetsing zal moeten&#13;
betrekken. Er kunnen immers allerlei voor de pachter bezwarende bedingen over het&#13;
quotum worden gemaakt en er kan een vergoeding voor zijn afgesproken, die zou&#13;
kunnen neerkomen op een verkapte pachtprijsverhoging. Wanneer men bedenkt dat&#13;
er variërende prijzen tot twee a drie gulden per kg heffingvrije hoeveelheid worden&#13;
betaald, dan wordt duidelijk hoe moeilijk een dergelijke toetsing is. De toelaatbaarheid&#13;
van vergoedingen voor het melkquotum zal mijns inziens sterk afhankelijk zijn&#13;
van de regeling die partijen hebben getroffen voor het einde van hun verhouding.14&#13;
Tot moeilijkheden leiden ook bedingen waarin het de pachter wordt verboden om&#13;
het quotum gedurende de pachtverhouding te verminderen. In de situatie vóór september&#13;
1986 heeft de Centrale Grondkamer bij beschikking van 27 maart 1986,&#13;
Agrarisch recht 1986, 3993, het volgende beding goedgekeurd: 'Pachter dient zich&#13;
te onthouden van handelingen met betrekking tot het gepachte, ten gevolge&#13;
waarvan het op het gepachte aanwezige of daarvan later op grond van&#13;
overheidsmaatregelen afgeleide melkquotum wordt verminderd, behoudens toestemming&#13;
van de verpachter, een en ander onverminderd het bepaalde in artikel 30,&#13;
lid 3, van de Pachtwet.'&#13;
De Centrale Grondkamer schrapte hierbij wegens onbepaaldheid een beding&#13;
waarin het de pachter werd verboden om het quotum te verhandelen indien de quota&#13;
in de toekomst los van de grond verhandelbaar zouden worden. In deze laatste situatie&#13;
zijn wij in Nederland - bij los land althans - bijna beland.&#13;
Het komt mij voor dat het ook onder de huidige regeling van de superheffing in&#13;
beginsel toegestaan is om de pachter te verbieden een nader bepaald quotum te verminderen.&#13;
Een en ander zal echter niet los kunnen worden gezien van hetgeen partijen&#13;
in de overeenkomst verder over het quotum en vergoedingen ervoor hebben afgesproken.&#13;
2.6. Het melkquotum gedurende de pachtverhouding&#13;
Het staat ook de verpachter en pachter die in hun overeenkomst nog geen regeling&#13;
hebben getroffen over het quotum vrij om gedurende de looptijd van de pachtovereenkomst&#13;
een nadere overeenkomst te sluiten waarin wordt geregeld hoe de pachter gedurende de pachtverhouding met betrekking tot het quotum moet handelen, wat&#13;
er aan het einde van de pacht met het quotum gebeurt en welke vergoeding ervoor&#13;
moet worden betaald. Gelet op de nog te bespreken potentiële moeilijkheden aan&#13;
het einde van de overeenkomst verdient dit zelfs aanbeveling. Vanwege de nog altijd&#13;
aanwezige binding tussen quotum en gepachte grond zal een dergelijke overeenkomst&#13;
voldoende verband met de pachtovereenkomst hebben om als wijzigingsovereenkomst&#13;
te worden gezien. De grondkamer zal deze dus moeten toetsen (art. 2 lid&#13;
1 Pw).&#13;
Wanneer partijen niet tot afspraken kunnen komen rijst de vraag, of een verzoek&#13;
als bedoeld in art. 33 Pw kan worden ingediend. Dit lijkt niet het geval, nu art. 33&#13;
Pw spreekt van 'herzien' van bepalingen. Het aan de andere partij opdringen van&#13;
nieuwe bedingen gaat veel verder dan zo'n herziening. Kennisneming van de uitspraken&#13;
over art. 33 Pw bevestigt dit: de Centrale Grondkamer hanteert dit artikel vooral&#13;
om verouderde bepalingen uit de overeenkomst te schrappen.15&#13;
Voor zover partijen niets over het quotum hebben afgesproken, zou men kunnen&#13;
menen dat gedurende de pachtverhouding alles geoorloofd is. De Centrale Grondkamer&#13;
stelt evenwel in haar beschikking van 27 maart 1986: 'Overwegende&#13;
dienaangaande, dat de Beschikking Superheffing 1984 en de Beschikking&#13;
Superheffing 1985 als uitgangspunt hebben - voor zover hier van belang -dat de&#13;
aan een melkveehouder voor een bepaald produktiejaar toegekende hoeveelheid&#13;
heffingvrije melk in beginsel gebonden is aan de ten tijde van de toekenning bij de&#13;
betrokken melkveehouder in gebruik zijnde oppervlakte grond; dat, indien&#13;
vorenbedoelde heffingvrije hoeveelheid melk door toedoen van de pachter op enigerlei&#13;
wijze geheel of ten dele teloor gaat, dit onder omstandigheden - ook indien in&#13;
de pachtovereenkomst ter zake geen bedingen zijn opgenomen - aangemerkt kan&#13;
worden als een nalatigheid van de pachter in het nakomen van zijn verplichtingen&#13;
als bedoeld in artikel 56, lid 1, van de Pachtwet met alle daaraan verbonden rechtsgevolgen.'&#13;
Gelet op het feit dat deze uitspraak in de toelichting van de wijziging van de Beschikking&#13;
superheffing van 5 september 1986 wordt aangehaald als ook thans nog&#13;
geldend16, zal de pachter ook in de huidige situatie onder omstandigheden uit wanprestatie&#13;
kunnen worden aangesproken in geval van vermindering van het quotum.&#13;
Twee passages uit de overweging van de Centrale Grondkamer verdienen echter&#13;
bijzondere aandacht:&#13;
- het geformuleerde uitgangspunt 'dat de aan een melkveehouder voor een bepaald&#13;
produktiejaar toegekende hoeveelheid heffingvrije melk in beginsel gebonden is aan&#13;
de ten tijde van de toekenning (...) in gebruik zijnde oppervlakte grond' (curs. van&#13;
mij, A.H.T.H.). Men kan zich afvragen, of dit 'in beginsel gebonden zijn' onder&#13;
de nieuwste regeling even sterk geldt als onder de vorige regeling;&#13;
- er zal slechts 'onder omstandigheden' sprake zijn van nalatigheid van de pachter.&#13;
Hiermee kan men onder de huidige regeling nog vele kanten op.17 Men moet hierbij bedenken, dat de uitspraak van de Centrale Grondkamer tot&#13;
stand kwam onder een regeling waarbij het quotum evenredig was verdeeld over de&#13;
bedrijfsoppervlakte en als beginsel - ook bij pacht - slechts in evenredigheid met&#13;
een stuk grond kon overgaan. De huidige situatie is, in ieder geval bij los land, een&#13;
geheel andere. Weliswaar stelt art. 7c BSH dat er een heffingvrije hoeveelheid overgaat&#13;
als is overeengekomen 'op basis van de voor de melkproduktie gebruikte oppervlakte',&#13;
maar deze zinsnede lijkt niet meer te betekenen dan dat quotum slechts samen&#13;
met voor de melkveehouderij gebruikte grond kan overgaan. Verder is alles afhankelijk&#13;
van wat partijen overeenkomen. Of het quotum thans nog 'gebonden is&#13;
aan de oppervlakte grond' is ten zeerste de vraag.&#13;
De vraag of de pachter bij ontbreken van een regeling in de pachtovereenkomst&#13;
gedurende de looptijd van de pacht quotum mag verminderen valt naar mijn mening&#13;
geheel samen met de vraag of hij aan het einde van de pacht aanspraak kan maken&#13;
op quotum. Deze vraag zal onder 2.7. aan de orde komen.&#13;
Melkquota hebben als zodanig niets te maken met bestemming, inrichting of gedaante&#13;
van een bedrijf. De pachter die (in strijd met gemaakte afspraken) quotum&#13;
van het bedrijf hevelt, maakt het bedrijf misschien minder rendabel, maar ontneemt&#13;
eraan alleen hierdoor de bestemming 'melkveebedrijf' niet. Hem kan dus niet worden&#13;
verweten dat hij de toestemming van de verpachter, bedoeld in art. 30 lid 1 Pw,&#13;
niet heeft gevraagd (wel kan hij in strijd met art. 25 Pw hebben gehandeld). Daarentegen&#13;
is het natuurlijk wel mogelijk dat een pachter de bestemming, inrichting en&#13;
gedaante van het gepachte wil veranderen met als resultaat dat het niet meer voor&#13;
de melkveehouderij wordt gebruikt. Hiervoor moet wel toestemming worden gevraagd&#13;
op grond van art. 30 lid 1 Pw en een weigerachtige houding van de verpachter&#13;
kan mede zijn ingegeven door een gevreesd verlies van aanspraken op het melkquotum.&#13;
Hier zal uiteindelijk de grondkamer met inachtneming van alle omstandigheden&#13;
een beslissing moeten geven (art. 30 lid 3 Pw).&#13;
2.7. Het melkquotum aan het einde van de pacht&#13;
Vooral wanneer het einde van de pachtverhouding in zicht is en partijen niet zelf&#13;
een regeling hebben getroffen, doemen problemen met het quotum op. Dit ligt voor&#13;
de hand, omdat partijen, anders dan bij vervreemding, tegengestelde belangen hebben&#13;
en de pachtverhouding niet zelden in een minder aangename sfeer eindigt.&#13;
De Beschikking superheffing geeft in art. 7c lid 2 een regeling voor de overgang van&#13;
het quotum in deze situatie. Gesteld wordt dat er een overeenkomst moet worden&#13;
gesloten indien er sprake is van een door de grondkamer goedgekeurde beëindiging&#13;
of een door de rechter uitgesproken ontbinding van een pachtovereenkomst.18 Zie&#13;
voor gehele bedrijven wederom art. 7c lid 4 en het reeds daarover opgemerkte. Verrassend is het, dat art. 7c geen regeling geeft voor de volgende - toch veel&#13;
voorkomende - wijzen van beëindiging van een pachtovereenkomst:&#13;
- de niet-getoetste beëindigingsovereenkomst gevolgd door feitelijke uitvoering (zie&#13;
art. 2 lid 3 Pw);&#13;
- de overeenkomst waarbij na opzegging (voor zover dit nodig is) geen verlengingsverzoek&#13;
wordt ingediend (art. 36 lid 2 en 3; art. 37 Pw);&#13;
- de overeenkomst die eindigt nadat een verlengingsverzoek door de rechter is afge&#13;
wezen (art. 36-45 Pw).&#13;
Men zal moeten aannemen, dat art. 1c lid 2 ook voor deze gevallen geldt.&#13;
Volgens art. 8a lid 2 BSH moet bij beëindigen van de pachtverhouding de overgang&#13;
van het quotum worden aangegeven in de 'desbetreffende pachtovereenkomst'&#13;
(bedoeld zal zijn de beëindigingsovereenkomst) of 'via aparte schriftelijke overeenkomst'.&#13;
Hoewel dit niet direct uit art. 8a volgt, ligt het voor de hand dat ook een&#13;
regeling daterend van het begin van de pacht (dus in de pachtovereenkomst) hier toelaatbaar&#13;
is. De overgang van het quotum moet in deze situaties worden geregistreerd&#13;
(art. 8a lid 3 jo. art. 8 BSH). Wanneer pachter en verpachter in goed overleg tot&#13;
een overeenkomst over het quotum kunnen komen functioneert deze regeling ongetwijfeld&#13;
goed. Een rechter zal er ook geen moeite mee hebben om de partij die een&#13;
dergelijke overeenkomst niet nakomt tot nakoming te veroordelen.19 Maar wat als&#13;
partijen het niet eens kunnen worden en dus geen overeenkomst sluiten? Bij vertroebelde&#13;
verhoudingen is dit niet denkbeeldig. Men zou voor deze situatie dan ook een&#13;
duidelijke regeling verwachten. Iedere regeling ontbreekt echter. Alleen uit de aanhef&#13;
van art. 8a lid 2 ('Indien partijen...' etc.) kan men afleiden dat de regelgever&#13;
heeft gedacht aan de mogelijkheid dat er geen overeenkomst tot stand komt.20&#13;
Bij gebreke van overeenstemming leidt de regeling van art. 7c lid 2 tot de conclusie&#13;
dat het quotum niet mee overgaat met de grond ofwel bij de pachter blijft. Ik zie&#13;
althans geen mogelijkheden om een pachter te dwingen een overeenkomst aan te&#13;
gaan waarbij hij wordt verplicht quotum naar de verpachter over te doen gaan.21&#13;
Alleen bij een bedrijf ligt de situatie mijns inziens anders: hier brengt art. 7c lid 4&#13;
jo. 7a BSH met zich mee, dat het quotum de grond volgt (zie boven onder 2.3.).22&#13;
De gehele regeling komt er dus op neer dat het quotum blijft bij het bedrijf tenzij&#13;
- indien mogelijk - anders wordt overeengekomen. Als uitgangspunt kan ik dit&#13;
wel onderschrijven. De produktiecapaciteit van het voor de melkveehouderij ingerichte&#13;
bedrijf blijft zo intact en een verpachter zal niet met een voor de melkveehouderij ingericht, maar daarvoor geheel onbruikbaar bedrijf kunnen blijven zitten.&#13;
Moeite heb ik echter met het feit dat met het lot van het quotum hier zulke grote&#13;
financiële belangen gemoeid zijn. Dit geeft aan elke redenering - die op basis van&#13;
deze regeling wel aanvechtbaar móet zijn - een element van willekeur mee. Een regeling&#13;
omtrent een billijke vergoeding voor de partij die het quotum niet krijgt&#13;
wordt node gemist.&#13;
De mij tot nu toe bekende procedures over het lot van het quotum aan het einde&#13;
van de pacht hebben zich vooral voorgedaan ten aanzien van gehele bedrijven.23&#13;
Men zie:&#13;
- Rb. Zwolle 26 maart 1987, KG 1987, 192, waar een verbod tot vervreemding van&#13;
het quotum aan derden was gevraagd door de verpachter (een gemeente). De vordering&#13;
werd bij de rechtbank afgewezen, omdat er nog over het lot van het quotum&#13;
een procedure zou volgen, waarbij het quotum gedurende lange tijd 'slapende' zou&#13;
blijven. Deze uitspraak werd door het Gerechtshof te Arnhem (29 september 1987,&#13;
niet gepubliceerd) bekrachtigd met de motivering dat de gemeente geen belang had&#13;
bij haar vordering, omdat zij als niet-landbouwexploitant geen melkquotum zou&#13;
kunnen krijgen;24&#13;
- Rb. Groningen 21 oktober 1987, KG 1988, 47, waar een veroordeling tot mede&#13;
werking aan registratie van het quotum op naam van de verpachter (een niet-landbouwer)&#13;
was gevorderd. Deze vordering werd toegewezen. Een door de pachter ondernomen&#13;
poging om de verpachter te doen verbieden om het quotum aan derden&#13;
over te dragen voordat in definitieve zin over het lot van het quotum zou zijn beslist&#13;
mislukte vervolgens (Rb. Haarlem 5 november 1987, KG 1987, 532). Opmerking&#13;
verdient hierbij nog dat de president van de rechtbank Groningen in zijn uitspraak&#13;
vermeldde, dat een en ander niet betekende dat er geen vergoeding voor het quotum&#13;
zou moeten worden betaald.&#13;
Deze uitspraken - waartegen nog beroepsprocedures lopen - geven nogal tegengestelde&#13;
uitkomsten te zien. De feitelijke situaties verschillen ook sterk. Een probleem&#13;
is, dat van de rechter in kort geding vaak maatregelen worden gevraagd die&#13;
moeilijk later ongedaan kunnen worden gemaakt wanneer in een bodemprocedure&#13;
de uitspraak anders luidt.25&#13;
De vraag over het lot van het quotum aan het einde van de pacht hangt ten nauwste&#13;
samen met de vraag of de pachter voordien quotum van het gepachte mag doen&#13;
verdwijnen. Het antwoord op de tweede vraag vloeit rechtstreeks uit het antwoord&#13;
op de eerste voort. Een verpachter die aan het einde van de pacht een verbod van&#13;
quotumvermindering of een veroordeling tot medewerking aan registratie van overgang van quotum mag vorderen kan ook voordien in geval van quotumvermindering&#13;
door de pachter ontbinding van de pacht en/of schadevergoeding eisen.&#13;
Men zou zich overigens nog de vraag kunnen stellen, of het voor de pachter van een&#13;
geheel bedrijf wel mogelijk is om quotum te doen verdwijnen. Hij heeft immers geen&#13;
grond om als transportmiddel te dienen. De pachter kan echter grond verwerven en&#13;
het quotum hiermee aan derden proberen te vervreemden. Zolang de pachtovereenkomst&#13;
niet is geëindigd kan de pachter mijns inziens het quotum op deze manier laten&#13;
verdwijnen, hoewel hij het tegenover zijn verpachter niet mag. Het quotum is&#13;
immers aan de pachter toegekend of aan het begin van de pacht op hem overgegaan&#13;
en in deze situatie is nog geen verandering gekomen. Wanneer de pachtovereenkomst&#13;
reeds is geëindigd, maar het quotum nog op naam van de pachter geregistreerd&#13;
staat, zou men echter in het voetspoor van art. la lid 1 BSH (de heffingvrije&#13;
hoeveelheid 'gaat over') moeten redeneren dat het quotum zich niet meer bij de&#13;
pachter bevindt en dat de verpachter nog slechts zijn medewerking nodig heeft voor&#13;
de registratie.&#13;
Voor zover de pachter tot wegheveling van quotum in staat is, is er ook nog de&#13;
administratieve sanctie van art. 7d BSH. Daar wordt gesteld, dat wanneer een overdracht&#13;
van grond of het aangaan of beëindigen van een pachtovereenkomst 'kennelijk&#13;
uitsluitend tot doel heeft gehad' om het maximum van 20 000 kg/ha te ontgaan,&#13;
de aanspraak op quotum geheel of gedeeltelijk niet meer wordt erkend. Deze sanctie&#13;
kan worden gehanteerd tot drie jaren na de overdracht van het quotum.&#13;
De toelichting op de beschikking noemt de volgende twee situaties als mogelijke&#13;
toepassing van de sanctie:&#13;
- Een bedrijf met een hoger gemiddelde dan 20 000 kg/ha verwerft grond met het&#13;
doel om bij vervreemding onder het maximum te blijven.&#13;
- Eigen grond wordt gebruikt als drager van een heffingvrije hoeveelheid om zo&#13;
doende een heffingvrije hoeveelheid te vervreemden, waarna opnieuw (dezelfde?,&#13;
A.H.T.H.) grond wordt verworven.&#13;
Het aantal voorbeelden is hiermee echter niet uitgeput; de sanctie wordt in de&#13;
praktijk ruim uitgelegd, zo ruim zelfs, dat grote onzekerheid bestaat over de reikwijdte&#13;
ervan.26 Zo wordt de sanctie bijvoorbeeld ook gehanteerd in gevallen waar&#13;
uiteindelijk quotum zonder grond is overgegaan; hieronder valt het geval dat de&#13;
pachter via verwerving en vervreemding van grond quotum van het gepachte bedrijf&#13;
hevelt. Wanneer de pachter het quotum op deze wijze - vaak via een 'quotummakelaar'&#13;
- weghevelt, wordt evenwel niet hijzelf, maar de uiteindelijke koper van&#13;
het quotum getroffen door de sanctie.27 2.8. Het melkquotum in de verlengingsprocedure&#13;
In de meeste gevallen waarbij de pachtrechter over een verlengingsverzoek te oordelen&#13;
krijgt, speelt het melkquotum bij de beoordeling geen directe rol: de art. 38Ö&#13;
(65-jarige pachter), 39 (slechte bedrijfsvoering), 40 (bestemmingswijziging) en 42&#13;
(verwezenlijking omstandigheid waarvoor korte duur is goedgekeurd) van de Pachtwet&#13;
kunnen worden toegepast zonder met het quotum rekening te hoeven houden.&#13;
Moeilijker ligt de situatie bij art. 41 Pw, waar de 'ernstige aantasting van de grondslag&#13;
van het maatschappelijk bestaan' bij de pachter en de 'overwegende betekenis'&#13;
van het gebruik van de grond voor de verpachter mede bepaald zullen worden door&#13;
het al dan niet verliezen respectievelijk verkrijgen van melkquotum. Iets soortgelijks&#13;
geldt bij toepassing van het algemene art. 38 (beslissing naar billijkheid), waar het&#13;
lot van het quotum eveneens medebepalend kan zijn voor de uitkomst. Aangezien&#13;
partijen hier tegengestelde standpunten zullen hebben over de vraag aan wie het gebruik&#13;
van de grond toekomt, zullen zij niet al te snel zelf op enig punt een regeling&#13;
hebben getroffen die op een beslissing van de rechter vooruitloopt. En voor quotumovergang&#13;
is er - in ieder geval bij los land - een overeenkomst vereist. Het is voor&#13;
de rechter nog niet zo moeilijk als één van beide partijen zich inschikkelijk betoont&#13;
zoals bij Pachtkamer Hof Arnhem 25 februari 1987, AR 1987, 4086, waar de verpachter&#13;
die het gebruik van de grond wenste aanbood mee te werken aan behoud&#13;
van het quotum door de pachter. Wanneer één der partijen echter ieder medewerking&#13;
weigert mag de rechter mijns inziens partijen niet tot het treffen van een regeling&#13;
dwingen, maar moet er worden vastgesteld wat er zonder overeenkomst met het&#13;
quotum gebeurt en zal die situatie vervolgens als uitgangspunt moeten worden genomen&#13;
voor de beslissing. Als de rechter partijen tot het treffen van een regeling zou&#13;
kunnen dwingen zou er een ongerechtvaardigd verschil in behandeling ontstaan tussen&#13;
enerzijds de art. 41 en 38 en anderzijds artikelen als 38a, 39 en 40 Pw, waar de&#13;
rechter niet met de melkquota rekening hoeft te houden.&#13;
2.9. Het melkquotum en het voorkeursrecht van de pachter&#13;
Wanneer de pachter het gepachte verwerft, gaat de pachtovereenkomst teniet door&#13;
vermenging. Het quotum blijft waar het was: bij de pachter. De vraag is hier, of&#13;
de pachter voor het quotum moet betalen ofwel of de grondkamer bij de taxatie op&#13;
grond van art. 56c Pw rekening moet houden met het melkquotum. Theoretisch beschouwd&#13;
moeten de grondkamers zien te achterhalen wat een derde voor het gepachte&#13;
zou willen betalen.28 In de praktijk zal men daartoe kijken naar de betaalde prijzen&#13;
voor vergelijkbare grond in de omgeving. Geheel in overeenstemming hiermee&#13;
bepaalde de Centrale Grondkamer bij beschikking van 17 maart 1986, AR 1987,&#13;
4061, dat een prijsverschil tussen verpachte grond met quotum en verpachte grond&#13;
zonder quotum in de desbetreffende streek niet kon worden gevonden. In haar beschikking&#13;
van 3 februari 1987, AR 1987, 4062, overwoog de Centrale Grondkamer echter veel principiëler, dat het quotum bij de taxatie buiten beschouwing moet worden&#13;
gelaten omdat de pachtovereenkomst bij verkoop in verpachte staat niet verandert,&#13;
zodat het melkquotum ter beschikking van de pachter blijft.29 Dit impliceert&#13;
dat de aanwezigheid van een melkquotum nooit mag meewegen bij de waardering&#13;
van het gepachte. De overwegingen van de Centrale Grondkamer overtuigen mij niet&#13;
erg, want ook van de grond kan men zeggen dat deze 'ter beschikking' van de pachter&#13;
blijft omdat de pachtovereenkomst onder de nieuwe verpachter blijft voortbestaan.&#13;
Waar het bij art. 56c Pw om gaat, is of iemand bereid is om meer te betalen&#13;
voor verpachte grond omdat er aan het bedrijf van de pachter een melkquotum is&#13;
toegekend. Dit zal afhankelijk zijn van de resterende duur van de pacht en de mogelijkheden&#13;
die de koper ziet om te zijner tijd vat op het quotum te krijgen. Omdat&#13;
dit meestal een erg speculatief karakter zal hebben zal de invloed van het quotum&#13;
op de waarde van de verpachte grond niet groot zijn. Het lijkt mij echter niet in&#13;
overeenstemming met art. 56c Pw om zo principieel te redeneren als de Centrale&#13;
Grondkamer dit doet zolang er enige binding tussen het quotum en het pachtobject&#13;
bestaat.&#13;
2.10. Slotopmerkingen&#13;
De produktiebeperking in de melkveehouderij heeft veel stof doen opwaaien. Voor&#13;
een belangrijk gedeelte heeft dit te maken met de hoge prijzen die voor melkquota&#13;
worden betaald. Men kan met enig recht beweren dat de agrarische sector - als veroorzaker&#13;
- hiervan zelf de lasten en de lusten zal moeten dragen. Kopers en verkopers&#13;
zijn immers vrij om hun grond- en quotumtransacties aan te gaan. In pachtverhoudingen&#13;
- en dan vooral bij het einde daarvan - liggen de zaken anders. Hier&#13;
kunnen beide partijen aanspraak op de 'produktierechten' willen maken (de pachter&#13;
om de melkveehouderij voort te zetten, de verpachter om opnieuw voor de melkveehouderij&#13;
te verpachten) en is de 'grondtransactie', waarbij de vraag naar de bestemming&#13;
van het quotum aan de orde komt, onvermijdelijk. Het gegeven dat 'het in&#13;
de rede ligt dat partijen in hun pachtovereenkomst met het gewijzigde stelsel rekening&#13;
houden en duidelijkheid nastreven'30, wijst misschien voor nieuwe pachtovereenkomsten&#13;
de weg, maar biedt voor vele bestaande verhoudingen geen oplossing.&#13;
Men kan althans moeilijk verwachten dat partijen bij een zo onduidelijke regeling&#13;
als de huidige zich een idee kunnen vormen over de vraag wat een redelijke oplossing&#13;
is. Dit betekent, dat deze problematiek waarschijnlijk bij de rechter belandt. De&#13;
rechter zal op basis van de Beschikking superheffing moeten vaststellen aan wie het&#13;
quotum toekomt. Hij zal dit doen aan de hand van de regeling met behulp van de&#13;
toelichting en eventuele aanverwante regelingen. In de vorige paragrafen heb ik een&#13;
poging gedaan om een en ander langs deze lijnen te analyseren; meerdere oplossingen&#13;
zijn te verdedigen. Wanneer de rechter tot de conclusie komt, dat de regels meebrengen&#13;
dat het quotum aan een van de partijen toekomt dringt zich de vraag op, of de andere partij hiertegenover aanspraak kan maken op enig geldbedrag. Voor&#13;
het antwoord op deze vraag biedt de regeling geen houvast. Het behoort mijns inziens&#13;
niet tot de taak van de rechter om partijen voor te schrijven dat er voor het&#13;
quotum een 'billijke vergoeding' moet worden betaald. Wanneer de rechter hier&#13;
toch toe overgaat, doet hij dit om - overigens zeer begrijpelijk - zijn rechtvaardigheidsgevoel&#13;
te bevredigen.&#13;
Het probleem bij de regeling van de superheffing in pachtverhoudingen is dat zij&#13;
door haar onduidelijkheid conflicten tussen partijen in het leven roept en reeds&#13;
bestaande conflicten verscherpt. Het oplossen van deze onduidelijkheden is geen&#13;
taak voor de rechter, maar een beleidskwestie en dus een taak voor de regelgever.&#13;
In ieder geval zou in de regeling moeten staan:&#13;
- wat er (eventueel behoudens andersluidende afspraak) aan het einde van de pacht&#13;
met het quotum gebeurt (bijvoorbeeld bij pacht van een bedrijf gaat het quotum&#13;
naar de verpachter, in overige gevallen blijft het quotum bij het bedrijf van de pachter;&#13;
meer duidelijkheid over het begrip 'bedrijf' is dan noodzakelijk);&#13;
- op welke vergoeding de partij die het quotum niet krijgt aanspraak kan maken&#13;
(bijvoorbeeld het bedrag dat bij gebruik van de opkoopregeling kan worden verkregen.&#13;
Dit bedrag zou mijns inziens niet al te hoog moeten worden gesteld om te ver&#13;
mijden, dat het einde van de pacht gepaard gaat met allerlei financieringsperikelen).&#13;
31&#13;
De regeling die vóór september 1986 van kracht was had - daargelaten of zij billijk&#13;
was - in ieder geval het voordeel, dat zij voor pachtverhoudingen duidelijk&#13;
was.32 Hetzelfde geldt voor een stelsel van vrije verhandelbaarheid van de melkquota&#13;
los van grond; de Europese voorschriften laten dit evenwel niet toe.&#13;
Afgezien van dit hoofdprobleem komt er een aantal minder wezenlijke technische&#13;
onvolkomenheden aan het licht wanneer men de regeling van de superheffing en de&#13;
Pachtwet naast elkaar legt. Deze zijn in het vorenstaande reeds ter sprake gekomen.&#13;
Over het geheel kan men nog opmerken, dat de regeling van de superheffing in technische&#13;
zin nauwelijks is toegelicht. Voor de jurist die met deze regels moet werken&#13;
rijzen dan vragen, bijvoorbeeld of men bepaalde kwesties heeft vergeten dan wel bewust&#13;
niet heeft geregeld, of iets naar analogie of a contrario moet worden opgelost,&#13;
of men een gedetailleerd voorschrift naar de letter moet toepassen of naar de soms&#13;
moeilijk te achterhalen geest, enzovoorts. Het risico van uiteenlopende uitspraken&#13;
wordt dan groot. Mijn conclusie is, dat de Beschikking superheffing dringend&#13;
bijstelling behoeft in dier voege, dat duidelijkheid wordt verschaft over de positie&#13;
van het melkquotum in pachtverhoudingen. 3. MESTSTOFFENWETGEVING&#13;
3.1. Algemeen&#13;
De regels met betrekking tot de meststoffen33 hebben nog onvoldoende in de praktijk&#13;
gefunctioneerd om specifieke knelpunten in pachtverhoudingen aan het licht te&#13;
brengen. Daar komt bij, dat de regelgeving in deze materie deels nog in beweging&#13;
is en dat de acceptatie van het geheel door de praktijk bepaald stroef verloopt. Niettemin&#13;
zal ik mij vanuit voornamelijk technische optiek een paar opmerkingen veroorloven&#13;
over de werking van deze regels in pachtverhoudingen.&#13;
In beginsel werkt de meststoffenregelgeving voor pachters net als voor andere&#13;
grondgebruikers. Zo moeten ook pachters een mestboekhouding bijhouden en zijn&#13;
zij onderworpen aan de uitbreidings-, omwisselings- en verplaatsingsverboden van&#13;
de Meststoffenwet. De belangrijkste punten waar mijns inziens de pacht in de&#13;
meststoffenregelingen als specifieke factor naar voren komt zijn:&#13;
- bij de bepaling van de oppervlakte landbouwgrond en het mestoverschot van een&#13;
bedrijf;&#13;
- bij verplaatsing van de mestproduktie.&#13;
Verder komt de meststoffenproblematiek in pachtverhoudingen aan de orde wanneer&#13;
er opslagruimte voor mest moet worden gemaakt. Op deze drie punten zal ik&#13;
hier achtereenvolgens kort ingaan.&#13;
3.2. Bepaling van de oppervlakte landbouwgrond en het mestoverschot van een bedrijf.&#13;
Krachtens de Wet Bodembescherming (Stb. 1986, 374) mag slechts een bepaalde&#13;
hoeveelheid mest op of in de bodem worden gebracht. Hiervoor zijn in het Besluit&#13;
gebruik dierlijke meststoffen (Stb. 1987, 114) voor landbouwgronden normen gegeven,&#13;
gemeten in kilogrammen fosfaat per hectare per jaar en onderverdeeld naar gebruik&#13;
van de grond. Het besluit maakt geen onderscheid tussen pacht en andere gebruiksrechten.&#13;
De definitie van het begrip 'mestoverschot' in de Meststoffenwet (MW) hangt samen&#13;
met het volgens het Besluit gebruik dierlijke meststoffen toegestane gebruik.&#13;
Ter bepaling van dit mestoverschot moet men de totale jaarlijkse produktie van een&#13;
bedrijf verminderen met datgene wat volgens het Besluit op het bedrijf mag worden&#13;
gebruikt. Bij de berekening van het bedrijfsoppervlak dat voor de bepaling van het&#13;
mestoverschot meetelt, wordt de ondergrond van de bedrijfsgebouwen en daarbij&#13;
behorende voorzieningen niet inbegrepen, maar wel alle gepachte grond, mits de pachtovereenkomsten door de grondkamer zijn goedgekeurd. De duur van de pacht&#13;
doet hierbij niet ter zake. Het begrip 'mestoverschot' komt voor in de art. 5 en 8&#13;
MW (afvoer en berekening van mestoverschotten).&#13;
Het zo juist genoemde mestoverschot blijkt niet de grondslag te zijn voor de in art.&#13;
13 MW bedoelde 'overschotheffing'. Voor het verschuldigd zijn van deze heffing en&#13;
voor het bepalen van de hoogte ervan is, indien tot het bedrijf landbouwgrond behoort,&#13;
van betekenis de hoeveelheid fosfaat 'per hectare van de oppervlakte van die&#13;
landbouwgrond'. Behoort hiertoe ook gepachte grond? Blijkens de parlementaire&#13;
geschiedenis34 moet men hier de in art. 1 MW opgenomen definitie van 'tot het bedrijf&#13;
behorende oppervlakte landbouwgrond' hanteren. Deze is vrijwel gelijkluidend&#13;
aan de omschrijving bij het begrip 'mestoverschot' met dien verstande, dat nu wordt&#13;
gesproken van 'een door de grondkamer goedgekeurde pachtovereenkomst welke is&#13;
aangegaan voor tenminste de duur als bedoeld in artikel 12, eerste lid, van de Pachtwet'.&#13;
Juist voor de overschotheffing wordt echter via art. 1 lid 3 MW ook de goedgekeurde&#13;
pachtovereenkomst voor korte duur betrokken bij de berekening. Ook hier telt&#13;
dus uiteindelijk alle gepachte grond mee, mits de overeenkomsten zijn goedgekeurd.&#13;
Het begrip 'tot het bedrijf behorende oppervlakte landbouwgrond' waarbij voor&#13;
korte duur gepachte grond niet is inbegrepen blijkt vooral van betekenis te zijn voor&#13;
art. 14 MW. Iemand die boven de norm van '125 kilogram fosfaat per hectare per&#13;
jaar van de tot het bedrijf behorende oppervlakte landbouwgrond' zit of zou komen,&#13;
mag de mestproduktie op zijn bedrijf niet uitbreiden.35 Voor de bepaling van&#13;
zijn bedrijfsoppervlakte mag hij voor korte duur gepachte grond niet meetellen. Een&#13;
eenvoudig voorbeeld met getallen: als iemand met een bedrijf van 20 ha, waarvan&#13;
10 ha in eigendom, 5 ha voor de wettelijke duur gepacht en 5 ha voor drie jaren gepacht,&#13;
een mestproduktie van 2000 kg fosfaat per jaar heeft, is de gemiddelde mestproduktie&#13;
op zijn bedrijf per hectare per jaar ruim 133 kg fosfaat (2000:15; de 5&#13;
voor korte duur gepachte hectaren tellen niet mee). Hij mag de mestproduktie dus&#13;
niet uitbreiden.36 Pas wanneer hij meer dan 1 ha grond bij koopt of voor de wettelijke&#13;
duur erbij pacht, is uitbreiding van de mestproduktie mogelijk omdat het gemiddelde&#13;
dan onder 125 kg ha komt. Wat gebeurt er als de pachtovereenkomst voor&#13;
korte duur ten aanzien van de 5 ha door de pachtkamer met de wettelijke duur van&#13;
zes jaren wordt verlengd (zie art. 45 lid 1 Pw)? Hoewel er hiermee geen pachtovereenkomst&#13;
'aangegaan' voor de wettelijke duur ontstaat, zou deze overeenkomst&#13;
mijns inziens na verlenging hiermee moeten worden gelijkgesteld. Er is nu immers&#13;
een pachtverhouding die met pacht voor de wettelijke duur te vergelijken is. Het gevolg&#13;
zou dan zijn, dat door de verlenging van de pacht de gemiddelde mestproduktie&#13;
100 kg fosfaat per hectare wordt (2000:20) en dat de totale mestproduktie nog met&#13;
500 kg fosfaat per jaar kan worden uitgebreid. De omgekeerde situatie - een pachtovereenkomst aangegaan voor de wettelijke&#13;
duur wordt voor een korte duur verlengd - moet echter niet leiden tot het spiegelbeeld&#13;
van deze redenering. Het spiegelbeeld zou betekenen, dat de verlenging voor&#13;
korte duur moet worden gezien als een verkleining in de zin van art. 14 lid 3 MW,&#13;
hetgeen de producent in beginsel zou noodzaken tot een vermindering van zijn mestproduktie&#13;
met 125 kg fosfaat per jaar voor iedere hectare van deze verkleining. Er&#13;
is echter sprake geweest van een pachtverhouding van lange duur. Het feit dat deze&#13;
voor nog slechts een korte periode verlengd wordt geeft mijns inziens geen aanleiding&#13;
om hier af te wijken van de tekst van de wet.&#13;
3.3. Verplaatsing van de mestproduktie&#13;
Wanneer men een bedrijf verkleint - bijvoorbeeld bij het einde van een pachtovereenkomst&#13;
met betrekking tot los land - moet ook de mestproduktie worden verminderd&#13;
tenzij men na verkleining niet meer dan 125 kg fosfaat per hectare per jaar produceert&#13;
(art. 14 leden 3 en 4 onder a MW). Ook is - althans ten tijde van het schrijven&#13;
van dit preadvies - vermindering van de mestproduktie niet nodig als men voldoet&#13;
aan regels gesteld in het Verplaatsingsbesluit Meststoffenwet (Stb. 1987, 171).&#13;
In dit verplaatsingsbesluit is tevens de verplaatsing van de mestproduktie naar een&#13;
andere locatie of een ander bedrijf geregeld (ex art. 15 MW). Blijkens het verplaatsingsbesluit&#13;
wordt - enigszins verrassend - met 'verplaatsing' van de mestproduktie&#13;
naar een ander bedrijf' mede bedoeld de overgang van het bedrijf naar een andere&#13;
gebruiker. Hieronder valt ook het aangaan (bedoeld zal zijn ingaan) en einde van&#13;
een pachtovereenkomst (art. 1 onder d van het besluit). Evenals bij de superheffing&#13;
moet ook hier de overeenkomst door de grondkamer zijn goedgekeurd. Over het&#13;
verplaatsingsbesluit is - zowel in het algemeen als in relatie tot de pacht&#13;
- veel te zeggen.37 Omdat ten tijde van het schrijven van dit preadvies een nieuw&#13;
verplaatsingsbesluit op komst was, leek een gedetailleerde analyse evenwel niet zin&#13;
vol. Wel wil ik één voorschrift uit het oude verplaatsingsbesluit lichten om te illustreren,&#13;
dat de pacht ook hier tot de nodige vragen aanleiding kan geven. Art. 2 lid&#13;
3 van het verplaatsingsbesluit vermeldt een aantal gevallen waarin aan het einde van&#13;
een pachtoverkomst een gedeelte van een referentiehoeveelheid kan overgaan 'als&#13;
overeengekomen door betrokken partijen'. Genoemd worden:&#13;
- beëindiging van een vóór 1 januari 1987 aan de grondkamer ter goedkeuring ingezonden&#13;
pachtovereenkomst voor een kortere duur dan bedoeld in art. 12, eerste lid,&#13;
van de Pachtwet;&#13;
- beëindiging van een pachtovereenkomst in verband met het bereiken van de leeftijd&#13;
van 65 jaren door de pachter zoals bedoeld in art. 43, vierde lid, van de Pacht&#13;
wet;&#13;
- een door de rechter uitgesproken ontbinding van een vóór 1 januari 1987 aan de&#13;
grondkamer ter goedkeuring ingezonden pachtovereenkomst. De eerste situatie is zeer algemeen en lijkt alle vormen van het einde van de pacht&#13;
in te houden, zowel vrijwillig als onvrijwillig, maar alleen voor zover het betreft een&#13;
overeenkomst voor korte duur. De tweede situatie is een wel hoogst specifieke, want&#13;
art. 43 lid 4 Pw betreft het geval, dat a: een pachtovereenkomst enige jaren geleden&#13;
was opgezegd wegens voorgenomen persoonlijk gebruik in de zin van art. 41 Pw,&#13;
b: een verlengingsverzoek van de pachter zou zijn afgewezen, ware het niet dat c:&#13;
de verpachter binnen een periode van zes jaren vóór het einde van de pacht de vorige&#13;
verpachter onder bijzondere titel was opgevolgd, en d: de pachter daarom toch een&#13;
verlenging heeft gekregen, maar uiterlijk tot zijn vijfenzestigste. Men vraagt zich af&#13;
waarom juist dit geval is genoemd en niet bijvoorbeeld het meer algemene art. 38a&#13;
Pw. Het derde geval is weer algemener. Waarom hier echter alleen gevallen van ontbinding&#13;
(bijv. art. 56 Pw, art. 51 Pw) zijn inbegrepen en corresponderende gevallen&#13;
van afwijzing van een verlengingsverzoek (art. 39 Pw, art. 40 Pw) niet, wordt niet&#13;
duidelijk. Al met al wordt men nieuwsgierig naar de achtergrond van deze uitzonderingen.&#13;
Over het opnemen van drie gevallen stelt de toelichting echter slechts: 'ook&#13;
art. 2, derde lid, maakt gedeeltelijke overgang mogelijk in het geval een bedrijf&#13;
bestaat uit een deel dat gepacht wordt en de pachtovereenkomst (onvrijwillig) wordt&#13;
beëindigd'. Of een en ander bewust zo is geregeld c.q. of er aspecten over het hoofd&#13;
zijn gezien, wordt niet duidelijk.&#13;
Naar verluidt zal het nieuwe verplaatsingsbesluit de mogelijkheid bieden om de&#13;
mestproduktie boven de 125 kg fosfaat per hectare vrij te verplaatsen onder korting&#13;
van een naar bedrijfsgrootte gedifferentieerd percentage. Tot welke gevolgen dit in&#13;
pachtverhoudingen zal leiden is thans nog niet te overzien.&#13;
3.4. Mest opslag&#13;
De meststoffenregels kosten de producent geld. Zo zal hij dikwijls een overschotheffing&#13;
verschuldigd zijn. In pachtverhoudingen zal de pachter deze heffing vanzelfsprekend&#13;
zelf moeten betalen. Bovendien leiden de regels - en dan vooral het Besluit&#13;
gebruik dierlijke meststoffen - tot de noodzaak om de opslagcapaciteit voor&#13;
mest te vergroten met daarmee gepaard gaand de nodige investeringen. Ook deze&#13;
kosten moeten - voor zover niet anders overeengekomen - door de pachter zelf&#13;
worden gedragen.38 Hij heeft voor de bouw van de opslagruimte bovendien schriftelijke&#13;
toestemming van de verpachter nodig (art. 30 lid 1 Pw); als deze toestemming&#13;
wordt geweigerd, kan zij worden vervangen door een machtiging van de grondkamer&#13;
(art. 30 lid 3). Een dergelijke machtiging zal doorgaans wel moeten worden verleend&#13;
wanneer het bouwen van deze opslag gedwongen is. Dit neemt niet weg, dat&#13;
de verpachter hiertegen redelijke bezwaren kan hebben, ook al omdat zijn lasten&#13;
door de bouw kunnen toenemen.39 Een moeilijk punt zal hier tevens zijn, of de&#13;
pachter te zijner tijd aanspraak zal kunnen maken op een vergoeding krachtens het zogenaamde melioratierecht (art. 31 Pw). Op zichzelf gesproken zal opslagruimte&#13;
voor mest tot een verhoging van de waarde van het gepachte leiden; deze waardeverhoging&#13;
wordt echter betrekkelijk als in de toekomst maatregelen worden getroffen&#13;
die individuele mestopslag minder noodzakelijk maken.40&#13;
4. PACHT EN BEHEERSOVEREENKOMSTEN&#13;
4.1. De Pachtwet&#13;
Ook als een vorm van produktiebeperking kan worden gezien een agrarische bedrijfsvoering&#13;
die ondergeschikt is gemaakt aan doeleinden van natuur- en landschapsbeheer.&#13;
Anders dan bij de eerder beschreven regelingen is de produktiebeperking&#13;
hier goeddeels een vrijwillige aangelegenheid. In pachtverhoudingen is deze&#13;
vrijwilligheid echter betrekkelijk, wanneer de verpachter zijn bereidheid tot verpachten&#13;
afhankelijk stelt van de bereidheid van de pachter tot een aangepaste bedrijfsvoering.&#13;
De problematiek van bedingen in de pachtovereenkomst, die de pachter&#13;
in zijn bedrijfsvoering belemmeren is langzamerhand genoegzaam bekend41;&#13;
men loopt het risico dat de grondkamer dergelijke bedingen als buitensporig uit de&#13;
pachtovereenkomst schrapt (art. 5 lid 1 onder b jo. art. 6 Pw). Dit wil nog wel eens&#13;
gebeuren bij bedingen die zijn gericht op natuur- en landschapsbeheer.&#13;
De term 'buitensporig' is rekbaar; de inhoud ervan kan wisselen in de tijd. De stelling,&#13;
dat de Pachtwet natuur- en landschapsbeheer in de weg staat is daarom niet&#13;
zonder meer juist. De belangrijkste factor is hier de interpretatie die de toetsende&#13;
grondkamers aan het begrip 'buitensporig' geven. Hoewel bij de Centrale Grondkamer&#13;
een zekere welwillendheid tegenover gebruiksbeperkende bedingen te bespeuren&#13;
is42, blijft er sprake van ad hoe-beslissingen; ik kan mij daarom goed voorstellen,&#13;
dat er behoefte bestaat aan een duidelijke regeling in de Pachtwet over gebruiksbeperkende&#13;
bedingen gericht op natuur- en landschapsbeheer zoals deze thans is aangekondigd.&#13;
43 Ook pachters kunnen hierbij gebaat zijn, want er zal dan ook voor&#13;
hen meer duidelijkheid komen en de bereidheid om te verpachten zal kunnen toenemen. 4.2. De beheersovereenkomst&#13;
De basis voor beheersovereenkomsten is te vinden in de Beschikking Beheersovereenkomsten&#13;
1983 (BBO). Krachtens deze beschikking kunnen agrarische ondernemers&#13;
met het Bureau Beheer Landbouwgronden (bureau) een overeenkomst sluiten,&#13;
waarbij zij zich tegen een vergoeding verplichten tot een aangepaste bedrijfsvoering.&#13;
De verplichtingen voor de ondernemers kunnen - in abstracto - kenbaar zijn uit een&#13;
beheersplan (zie art. 5 e.v. BBO). De ondernemer is initiatiefnemer tot het sluiten van&#13;
een beheersovereenkomst en geeft zelf aan tot welke beheersverplichtingen hij zich&#13;
wil verbinden (art. 24 lid 1 en 26 lid 1 onder b BBO).&#13;
Als de ondernemer pachter is, wordt de beheersovereenkomst mede gesloten met&#13;
zijn verpachter: het bureau sluit de overeenkomst met pachter en verpachter gezamenlijk&#13;
(art. 25 lid 1 BBO). De beheersovereenkomst brengt geen wijziging in de&#13;
pachtverhouding en doet ook overigens geen rechten en verplichtingen tussen pachter&#13;
en verpachter ontstaan. Wel nemen beide partijen verplichtingen jegens het bureau&#13;
op zich, ook de verpachter (zie de art. 62-65 BBO). Dit zal de reden zijn waarom hij&#13;
partij moet zijn bij de beheersovereenkomst en niet kan worden volstaan met zijn&#13;
toestemming. Ook de verpachter kan soms aanspraak maken op een vergoeding (art.&#13;
50 en 51 BBO, zie ook art. 34).&#13;
De beheersovereenkomst duurt tot het einde van de lopende beheersperiode (een&#13;
periode van zes jaren) en wordt verlengd voor de duur van een nieuwe beheersperiode&#13;
tenzij één van de partijen aan de andere partij (en) te kennen geeft geen verlenging te&#13;
wensen (zie nader art. 56 BBO). De ondernemer kan de overeenkomst ook doen&#13;
eindigen na het eerste jaar (art. 56 lid 4 BBO). Geschillen over de uitvoering van een&#13;
beheersovereenkomst worden voorgelegd aan een geschillencommissie, die een uitspraak&#13;
met de kracht van een bindend advies geeft (art. 70 e.v. BBO). Tot zover een&#13;
zeer korte kenschets van de beheersovereenkomst in pacht ver houdingen.&#13;
4.3. De pachtovereenkomst en de beheersovereenkomst&#13;
Zoals boven aangegeven, doet de beheersovereenkomst geen rechten en verplichtingen&#13;
tussen pachter en verpachter ontstaan. Een beheersovereenkomst moet daarom&#13;
niet worden gezien als een wijziging van de pachtovereenkomst en kan dus niet door&#13;
de grondkamer worden getoetst. Anders is de situatie echter, als de pachter door de&#13;
verpachter - dus in de pachtovereenkomst - tot het sluiten van een beheersovereenkomst&#13;
wordt verplicht.44 Door een dergelijk beding kan de pachter indirect tot een bepaalde bedrijfsvoering worden gedwongen en dit zou men als buitensporig&#13;
kunnen aanmerken.45 Men kan zich overigens wel afvragen of louter de verplichting&#13;
tot het sluiten van een beheersovereenkomst als buitensporig moet worden beschouwd.&#13;
Na het enkele sluiten van de overeenkomst heeft de pachter immers aan&#13;
die verplichting voldaan; hij kan na een jaar de beheersovereenkomst weer doen eindigen&#13;
en is bij niet-nakoming van zijn beheersverplichtingen niet uit hoofde van de&#13;
pachtverhouding aansprakelijk. Een en ander wordt natuurlijk anders wanneer de&#13;
beheersverplichtingen uit de 'officiële' beheersovereenkomst door een daartoe strekkend&#13;
beding onderdeel van de pachtovereenkomst gaan uitmaken of wanneer pachter&#13;
en verpachter zelf - al dan niet onder de naam 'beheersovereenkomst' - een&#13;
eigen beheersregeling overeenkomen.&#13;
Het toetsen van niet in de pachtverhouding inbegrepen beheersovereenkomsten&#13;
door de grondkamer zou ook problemen scheppen omdat er een derde partij - het&#13;
bureau - bij betrokken is. Stel, dat een pachter en een verpachter een beheersovereenkomst&#13;
met het bureau zijn aangegaan en dat deze overeenkomst zou worden getoetst.&#13;
Wanneer de grondkamer deze overeenkomst zou wijzigen zou hiermee een&#13;
partij buiten de pachtverhouding worden getroffen.&#13;
Een beheersovereenkomst die door de pachter is aangegaan mag dus niet door de&#13;
grondkamer worden getoetst. Een probleem kan echter ontstaan wanneer het bureau&#13;
- de instantie waarmee de 'officiële' beheersovereenkomst wordt gesloten -&#13;
tevens de verpachter is.46 Dit geval deed zich voor in de situatie die leidde tot een&#13;
uitspraak van de Centrale Grondkamer van 26 juli 1982 (Agrarisch recht 1984,&#13;
3794). De Centrale Grondkamer schrapte een beding in de pachtovereenkomst waarin&#13;
de pachter werd verplicht om met de Stichting Beheer Landbouwgronden (thans&#13;
het bureau), tevens de verpachtster, een beheersovereenkomst aan te gaan omdat de&#13;
pachter zich dan zou verbinden tot een overeenkomst 'die in feite leidt, althans kan&#13;
leiden tot wijziging van het bij de nu te ontwerpen pachtovereenkomst overeengekomene&#13;
(...)'. Vervolgens overwoog de Centrale Grondkamer dat niets partijen verhinderde&#13;
om te zijner tijd alsnog te besluiten tot het aangaan van de beheersovereenkomst&#13;
'welke overeenkomst alsdan - voor zover nodig - afzonderlijk zal dienen&#13;
te worden getoetst'. Vermelding verdient nog, dat de grond i.c. tijdelijk bij de Stichting&#13;
Beheer Landbouwgronden was en aan Staatsbosbeheer zou worden overgedragen.&#13;
Het is mij niet helemaal duidelijk of de woorden 'althans kan leiden' en ' -&#13;
voor zover nodig -' hierop betrekking hebben of zien op de mogelijke inhoud van&#13;
de beheersverplichtingen. Wat hier ook van zij, de Centrale Grondkamer lijkt in ieder&#13;
geval de mening te zijn toegedaan, dat een beheersovereenkomst met het bureau&#13;
wijziging brengt in een pachtovereenkomst met het bureau. Ik onderschrijf deze opvatting voor de 'officiële' beheersovereenkomst niet, omdat het bureau de beheersovereenkomst&#13;
sluit uit hoofde van haar positie in de regeling van de Beschikking Beheersovereenkomsten&#13;
en niet in haar hoedanigheid van verpachtster. Evenals in andere&#13;
gevallen staan de pachtovereenkomst en de beheersovereenkomst hier los van&#13;
elkaar. Men moet hierbij bedenken, dat de Beschikking Beheersovereenkomsten&#13;
voor het niet-nakomen van de beheersovereenkomst een regeling kent die op geen&#13;
enkele wijze de pachtovereenkomst raakt en dat de ondernemer bij het sluiten van&#13;
de pachtovereenkomst niet tot het aangaan van de beheersovereenkomst kan worden&#13;
verplicht zonder controle door de grondkamer.&#13;
5. SLOTOPMERKINGEN&#13;
De directe en indirecte maatregelen ter beperking van de produktie hebben het leven&#13;
van de landbouwer er niet eenvoudiger op gemaakt. Grote hoeveelheden regels die&#13;
bovendien nog veelvuldig worden gewijzigd maken handelen zonder het vooraf inwinnen&#13;
van deskundig advies vrijwel onmogelijk. Helaas is het geven van verantwoorde&#13;
adviezen ook geen eenvoudige taak. Niet alleen is het moeilijk om bij de&#13;
veelheid van uitvoeringsvoorschriften het overzicht te bewaren, maar bovendien&#13;
blijken de regels voor vele concrete situaties geen duidelijke oplossingen te geven.&#13;
Dit geldt niet in de laatste plaats bij pachtovereenkomsten, waar ook de voorschriften&#13;
van de Pachtwet een rol spelen en de gebruiksverhouding weer nieuwe problemen&#13;
schept. In vorenstaande beschouwingen zijn enkele van deze verwikkelingen ter&#13;
sprake gekomen en de praktijk zal ongetwijfeld nog vele nieuwe aan het licht brengen.&#13;
Een terugdringen van de agrarische produktie gaat noodzakelijkerwijze gepaard&#13;
met een toename van juridische produktie; bij beide blijft er echter nog ruimte&#13;
voor kwaliteitsverbetering.</content><legacyfootnotes>1. Zie over deze regeling prof. mr. G. Heida, Agrarisch recht 1984 blz. 483-493.&#13;
2. Het eerste standpunt klinkt enigszins door in de uitspraak van de Centrale Grondkamer van 17 maart 1986,&#13;
Agrarisch recht 1987, 4061, waar wordt gesteld dat het quotum 'het gevolg is van inspanningen van de pachter'.&#13;
3. Zie daarover blz. 217.&#13;
4. Vreemd genoeg geldt de 'familievrijstelling' van art. la lid 2 onder a niet voor overdracht aan een bloedverwant&#13;
in de opgaande lijn (men denke bijvoorbeeld aan het einde van een pachtovereenkomst tussen vader als verpachter en&#13;
zoon als pachter). Stcrt. 1986, 171.&#13;
5. Aan art. 8 lid 1 slotzin kan men niet voldoen als de pachtovereenkomst bijvoorbeeld door de rechter is ontbonden.&#13;
Men vraagt zich af of kan worden volstaan met het overleggen van het ontbindingsvonnis. Hierin zal echter doorgaans&#13;
geen heffingvrije hoeveelheid zijn vermeld. Een afzonderlijke overeenkomstten aanzien van het quotum is weer geen&#13;
'overeenkomst met betrekking tot de overdracht'. Bij nietverlengen van de pacht treft men soortgelijke problemen&#13;
aan.&#13;
7. Volgens het artikel moet het quotum bij overgang van gedeelten van een bedrijf worden verdeeld tussen (o.a.)&#13;
pachter en verpachter 'op basis van de respectieve voor de melkproduktie gebruikte oppervlakten of andere door de Lid-&#13;
Staten vastgestelde objectieve criteria. De Lid-Staten kunnen bepalen dat geen rekening wordt gehouden met&#13;
overgedragen gedeelten, waarvan de voor de melkproduktie gebruikte oppervlakte kleiner is dan een door hen vast te&#13;
stellen minimum;'.&#13;
8. Het artikel spreekt over 'pachtovereenkomst met betrekking tot een geheel bedrijf'.&#13;
9. Prof. mr. G. Heida, Agrarisch recht 1987, blz. 150. Zo ook mr. B.F. Preller in Superheffing en Mestoverschotproblematiek&#13;
(Vermande 1988), blz. 3&#13;
10. Een opmerking van de minister in deze geest wordt vermeld in De Boerderijkrant van 9 oktober 1987.&#13;
Hierbij zou echter de voorwaarde gelden, dat pachter en verpachter 'een overeenkomst sluiten die de&#13;
pachtbeëindiging regelt.'&#13;
11. Of een particuliere natuurbeschermingsorganisatie. Het Bureau beheer landbouwgronden valt echter&#13;
buiten de regeling van art. 11 lid 2.&#13;
12. Zie in dit verband het schriftelijke antwoord van de minister op een vraag, gesteld bij de openbare&#13;
behandeling van de landbouwbegroting 1987 (Hand. II van 29 oktober 1987, blz. 851/852). Hieruit kan&#13;
worden afgeleid, dat de minister art. 11 lid 2 ook in pachtverhoudingen van toepassing acht.&#13;
13. Verder wordt vermeld dat het moet gaan om een overeenkomst 'als bedoeld in artikel 12 van de Pachtwet'. Art. 12&#13;
Pw definieert de pachtovereenkomst echter niet; dat doet art. 1 Pw. Art. 12 houdt slechts een regeling in over de duur&#13;
van de pachtovereenkomst. De duur die de pacht moet hebben voor art. 1c lid 1 BSH staat echter reeds in dit laatste&#13;
artikel vermeld.&#13;
14. Prof. mr. G. Heida (Agrarisch recht 1987, blz. 151) acht het bedingen van een vergoeding in beginsel toelaatbaar,&#13;
maar alleen als de verpachter melkveehouder is. Dit hangt samen met zijn opvatting dat een verpachter die geen&#13;
melkveehouder is, geen melkquotum kan hebben (zie daarvoor par. 2.4.)&#13;
15. Zie Houwing/Rombach, Pachtwet, losbladig, nr. 417.&#13;
16. Zie hierover in kritische zin ing. G.J.R. Georg, De Landeigenaar 1987, blz. 8 e.v.&#13;
17. Zie voor enige varianten mr. A.A. Creutzberg, WPNR 5839 (1987) blz. 454. Men kan zich echter afvragen, of&#13;
hier niet te veel wordt uitgegaan van de oude situatie.&#13;
18. Die pachtovereenkomst moet door de grondkamer zijn goedgekeurd, aldus art. 1c lid 2 jo. lid 1. Bij beëindiging&#13;
van een niet-goedgekeurde overeenkomst kan er dus geen quotum overgaan, ook al zouden partijen dit overeenkomen.&#13;
19. Zie Rb. Leeuwarden (kort geding) 3 juli 1987, KG 1987 nr. 339, waar de pachter in deze situatie tot medewerking&#13;
aan registratie op straffe van verbeurte van een dwangsom werd veroordeeld. Problemen met de executabiliteit van&#13;
dit vonnis kwamen aan de orde in Rb. Leeuwarden 29 september 1987, KG 1987 nr. 493 en Rb. Leeuwarden 11&#13;
december 1987, KG 1988, 58.&#13;
20. De toelichting stelt ten aanzien van overdracht van grond, niet zijnde een geheel bedrijf: 'Indien partijen&#13;
voorafgaande aan de overdracht niets overeenkomen ten aanzien van een over te dragen heffingvrije hoeveelheid gaat&#13;
derhalve geen heffingvrije hoeveelheid over.' In De Boerderijkrant van 9 september 1987 wordt daarentegen een&#13;
woordvoerder van het ministerie als volgt geciteerd: 'Als pachter en verpachter geen overeenstemming kunnen bereiken&#13;
over pachtbeëindiging, vervalt het quotum aan de Minister.'&#13;
21. Zo ook prof. mr. G. Heida, Agrarisch recht 1987, blz. 150 met de motivering dat de pachter het quotum heeft&#13;
gekregen in zijn kwaliteit van melkleverancier en niet in die van pachter.&#13;
22. Heida (a.w. blz. 150) gaat uit van de veronderstelling dat hier wel medewerking van de pachter vereist is en noemt&#13;
enige mogelijkheden voor het geval waarin de pachter dit weigert.&#13;
23. Zie ook Rb. Leeuwarden 11 december 1987, KG 1988, 41, waar het pacht van een gedeelte van een&#13;
bedrijf betrof en men het erover eens was dat aan het einde van de overeenkomst 'de artikelen betreffende&#13;
een geheel bedrijf' niet konden worden toegepast (de procedure betrof een vordering tot specificatie van&#13;
aan derden verkocht quotum).&#13;
24. Bij de behandeling van de Landbouwbegroting 1987 werd door het kamerlid Blauw uit deze uitspraak&#13;
afgeleid dat er 'een jurisprudentie in ontwikkeling is die het quotum aan de pachter toewijst' (Hand. II&#13;
van 29 oktober 1987, blz. 684). De minister antwoordde schriftelijk dat er bij overgang van melkquota&#13;
bij pacht van een gezamenlijke verantwoordelijkheid sprake is (Hand. II van 29 oktober 1987, blz. 852).&#13;
25. Dit geldt vooral wanneer een veroordeling tot overschrijving van het quotum op naam van de ver&#13;
pachter wordt geëist&#13;
26. Zie hierover mr. M. van der Velde, De Boerderij 1986 nr. 2, blz. 30-31 en het Supplement veehouderij bij De&#13;
Boerderij van 10 november 1987. Vergelijk ook De Boerderij 1987 nr. 8, blz. 8/9. Zie voorts mr. B.F. Preller,&#13;
Superheffing en Mestoverschotproblematiek, blz. 9/10. In antwoord op een vraag wordt in Superheffing en&#13;
Mestoverschotproblematiek, blz. 56 door mr. J.W.D. Heukers (ministerie) gesteld, dat art. ld noodzakelijk is omdat&#13;
het niet mogelijk is om alle constructies die tegen de EEG-rechtelijke bepalingen indruisen, precies te omschrijven.&#13;
27. Zie voor de problemen waartoe dit soort situaties kunnen leiden bijv. Rb. Leeuwarden (kort geding) 18 december&#13;
1987, KG 1988 nr. 59. De koper moet zich dan trachten te verhalen op zijn voorgangers.&#13;
28. Vergelijk de heldere uiteenzetting bij Houwing/Rombach nr. 566x en 566.y.&#13;
29. In ongeveer dezelfde zin prof. mr. G. Heida, Agrarisch recht 1987, blz. 151&#13;
30. Zie de toelichting bij de wijziging van de Beschikking superheffing van 5 september 1986, Stcrt. 171.&#13;
31. Op de prijs in het kader van de opkoopregeling wordt echter een opwaartse druk uitgeoefend door de prijs op&#13;
de vrije markt.&#13;
32. Onder andere om deze reden betreurt prof. mr. G. Heida (Agrarisch recht 1987, blz. 152) het, dat deze regeling&#13;
is gewijzigd.&#13;
33. De Meststoffenwet (Stb. 1986, 598) met vele uitvoeringsvoorschriften. Een goed overzicht van een en ander is te&#13;
vinden in het themanummer 'mest' van Agrarisch recht (september 1987, blz. 401-468), waarin de&#13;
meststoffenproblematiek door diverse auteurs vanuit verschillende invalshoeken wordt besproken.&#13;
34. Tweede Nota van Wijzigingen, 18271 nr. 11 (1985/86).&#13;
35. Hier wordt in beginsel gerekend naar de toestand per 31 december 1986 of naar de situatie onder de&#13;
Interimwet beperking varkens- en pluim veehouderijen. Zie nader art. 14 lid 5 jo. art. 6 MW en het Registratiebesluit&#13;
dierlijke meststoffen, Stb. 1986, 625.&#13;
36. Omdat de 5 ha die voor korte duur zijn gepacht wel meetellen in het kader van de overschotheffing,&#13;
hoeft i.c. geen heffing te worden betaald (zie art. 13 lid 4 onder a MW).&#13;
37. Zie over dit besluit prof. mr. W. Brussaard, prof. mr. G. Heida en mr. H.G. Ruhé in het themanummer&#13;
'mest' van Agrarisch recht (resp. blz. 408, 434 en 443/444)&#13;
38. Hij kan hier overigens dikwijls van speciale subsidieregelingen gebruik maken.&#13;
39. Men denke hierbij ook aan voorgenomen gezamenlijke opslag door meerdere ondernemers op grond&#13;
die een van hen in pacht heeft.&#13;
40. Vergelijk mr. H.G. Ruhé, Agrarisch recht 1987, blz. 440.&#13;
41. Zie onder andere Houwing/Rombach, Pachtwet, losbladig nr. 177, M.C. Geuze, De Pacht 1981 blz.&#13;
340 e.v., Prof. mr. P. de Haan/mr. W.J. Wolff, Agrarisch recht 1984 blz. 339, ir. E.J.W. Roels, Agra&#13;
risch recht 1984 blz. 498 e.v., mr. W.J. Wolff, Agrarisch Recht 1986 blz. 3 e.v., prof. mr. W. Brussaard/&#13;
mr. P.C.E. van Wijmen, Agrarisch recht 1986 blz. 177/178.&#13;
42. CG 19 oktober 1964 P 1964, 2536 en 26 juli 1982, Agrarisch recht 1984, 3794.&#13;
43. Deze zal gedeeltelijk de materie van de aanvankelijk aangekondigde Wet Beheer Landbouwgronden&#13;
regelen (zie de opmerkingen van de minister bij de landbouwbegroting 1987, Hand. II van 28 oktober&#13;
1987 blz. 729).&#13;
44. De verpachter kan tot het opleggen van een dergelijke verplichting overigens op zijn beurt verplicht&#13;
zijn (zie art. 64 onder b BBO).&#13;
45. Ir. E.J.W. Roels (Agrarisch recht 1984, blz. 499/500) noemt de situatie dat de verpachter, na goedkeuring van&#13;
een ontwerp-pachtovereenkomst te hebben verkregen , het sluiten van de pachtovereenkomst afhankelijk stelt van de&#13;
bereidheid van de pachter om een beheersovereenkomst met het bureau aan te gaan. Een dergelijke bereidverklaring&#13;
leidt mijns inziens weer tot het beding in de (definitieve) pachtovereenkomst dat de pachter een beheersovereenkomst&#13;
moet aangaan. De verpachter kan ook niet wachten met het aangaan van de pachtovereenkomst totdat de&#13;
beheersovereenkomst is gesloten, omdat de Beschikking Beheersovereenkomsten ervanuit gaat, dat er bij het sluiten&#13;
van de beheersovereenkomst al een pachtovereenkomst bestaat. Zie art. 25 lid 1 BBO (art. 25 lid 2 noemt een&#13;
uitzondering hierop).&#13;
46. Dit is overigens slechts in beperkte mate mogelijk (vgl. art. 24 lid 2 BBO).&#13;
</legacyfootnotes><footnotes><footnote/></footnotes><auteurs>Prof. mr. A.H.T. Heisterkamp</auteurs><published>1988-05-01 00:00:00</published><modified>1988-05-01 00:00:00</modified><editiondate>1988-05-01</editiondate><htmlpath>https://denhollander.info/artikel/6277</htmlpath></article>
</articles></edition>