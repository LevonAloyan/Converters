<edition><articles><article><jaar>1991</jaar><naam>Tijdschrift voor Agrarisch Recht</naam><uitgave>12</uitgave><aflevering>12</aflevering><searchword>TvAR 12/1991</searchword><id>6208</id><udhid>UDH:TvAR/6208</udhid><titel>Overzicht en bespreking van de rechtspraak in pachtzaken. Pacht en superheffing</titel><searchwords><searchword>TvAR 12/1991</searchword><searchword>UDH:TvAR/6208</searchword></searchwords><attachments><attachment><name>1991_nr 12_Artikel_Heisterkamp.pdf</name><extention>pdf</extention><url>https://denhollander.info/download/6002/ci</url></attachment></attachments><inleiding>In eerdere nummers van dit tijdschrift is uitvoerig en door diverse auteurs geschreven&#13;
over de problematiek van het melkquotum in pachtverhoudingen. De discussie over dit&#13;
punt is inmiddels wat verstomd, niet in de laatste plaats omdat de rechtspraak zich min&#13;
of meer in een vast patroon heeft ontwikkeld. Dit is toe te juichen, omdat de belangen&#13;
hier groot zijn en zo een veelheid van procedures wordt vermeden. Aan de andere kant&#13;
zijn tegen een eenmaal gemaakte keuze in deze materie altijd bezwaren in te brengen.&#13;
In dit overzicht worden de diverse uitspraken van het Arnhemse hof en de Centrale&#13;
Grondkamer over pacht en melkquotum op een rij gezet en van enig commentaar&#13;
voorzien. Vanwege de actualiteit van het onderwerp komen ook enige nog niet&#13;
gepubliceerde uitspraken ter sprake. Het commentaar heeft geen principieel karakter en&#13;
is beperkt tot juridische aspecten. Het ingaan op meningen van andere auteurs is zoveel&#13;
mogelijk vermeden. Voor wat betreft verwijzingen naar literatuur en andere rechtspraak&#13;
dan die van de pachtrechter wordt hier volstaan met een verwijzing naar het losbladige&#13;
commentaar op de Pachtwet (Houwing c.s.), nr. 373.&#13;
KERN VAN HET VOORNAAMSTE PROBLEEM; OUDERE UITSPRAKEN&#13;
Het belangrijkste vraagpunt in deze materie is altijd geweest, aan welk van beide&#13;
partijen - pachter of verpachter - het melkquotum aan het einde van de pachtverhouding&#13;
toekwam en onder welke voorwaarden. In het verlengde van deze vraag ligt de vraag,&#13;
of het een pachter vrijstaat het (mede) aan het gepachte verbonden quotum zonder&#13;
medewerking van de verpachter op derden te doen overgaan en zo neen, op welke&#13;
grondslag de te betalen schadevergoeding moet worden berekend. De Beschikking&#13;
Superheffing van 1985 en aanvankelijk die van 1988 gaven op dit punt geen volledig&#13;
uitsluitsel; meer duidelijkheid kwam pas bij een wijziging van de Beschikking Superheffing&#13;
1988 in oktober 1988 (Stcrt. 203). In de toelichting op deze wijziging kan men&#13;
lezen, dat bij het einde van de pacht ten aanzien van een geheel bedrijf het quotum&#13;
in de regel aan de verpachter toekomt en dat bij het einde van de pacht ten aanzien van&#13;
een gedeelte van een bedrijf een overgang van quotum naar evenredigheid de regel zal&#13;
zijn. In beide gevallen is denkbaar dat aan de pachter een vergoeding moet worden&#13;
betaald. De toelichting wekt de indruk, slechts te willen verduidelijken wat ook&#13;
voordien al gold.&#13;
Ik zal hier voor het overige niet ingaan op (het gezag van) dit departementale&#13;
standpunt en de vragen die het oproept, maar volstaan met de constatering dat zich een&#13;
constante rechtspraak in de geest van dit standpunt heeft gevormd. Ik zal dan ook slechts&#13;
aandacht besteden aan de rechtspraak gewezen na oktober 1988. Voor de volledigheid maak ik hier nog melding van de uitspraken van het hof van 29 februari 1988, Agr R&#13;
1988,4161 (Dekens/Vergeer) en van 9 mei 1988, Agr R 4174 (Pasman/Lippinkhof I).&#13;
Deze uitspraken zijn m.i. voor de huidige stand van zaken nog slechts ten dele van&#13;
belang. Bij de tweede uitspraak zijn in een vorig rechtspraakoverzicht (Agr R1989, blz.&#13;
420) enige kanttekeningen gemaakt.</inleiding><content>DE HOOFDLIJN VAN DE HUIDIGE RECHTSPRAAK&#13;
De huidige stand van zaken is in grove lijnen als volgt. Bij het einde van de pachtovereenkomst&#13;
is de pachter in beginsel verplicht het met het gepachte samenhangende&#13;
melkquotum ter beschikking van de verpachter te laten. De wijze waarop dit 'ter&#13;
beschikking laten' plaatsvindt, verschilt naar gelang het antwoord op de vraag of de&#13;
verpachter zelf melkveehouder is. De pachter heeft recht op een vergoeding voor verlies&#13;
van het melkquotum; de hoogte van deze vergoeding is in de regel de helft van de&#13;
verkeerswaarde van het quotum. Heeft de pachter het met het gepachte samenhangende&#13;
quotum geheel of gedeeltelijk voor de verpachter verloren laten gaan, dan is er sprake&#13;
van wanprestatie. Deze kan van dusdanige ernst zijn - en is dit ook vaak - dat de&#13;
pachtovereenkomst om die reden wordt ontbonden. De pachter is een schadevergoeding&#13;
verschuldigd gelijk aan de helft van de verkeerswaarde van het quotum ten tijde van de&#13;
wanprestatie.&#13;
Deze rechtspraak is inmiddels in een groot aantal uitspraken geheel of ten dele terug&#13;
te vinden: Hof Arnhem 12 december 1988, Agr R 1989,4286 (Rietman/Cremers); 20&#13;
maart 1989, Agr R 1990,4308 (Van der Veen/Tammenga); 17 april 1989, Agr R 1990,&#13;
4313 (Folkerts/Voogd); 17 april 1989, Agr R1991,4444 (Kasper/Kampen, tussenarrest)&#13;
en 6 augustus 1990, Agr R 1991,4445 (Kasper/Kampen, eindarrest); 17 april 1989, Agr&#13;
R 1990,4309 (Ruitenberg/Kampen); 29 mei 1989, Agr R 1990,4311 (Schreur/Wessels&#13;
Boer); 4 september 1989, Agr R 1990,4353 (Dekkers/Van Halteren); 22 januari 1990,&#13;
AgrR 1990,4363 (Nunspeet/Kroes); 5 februari 1990, AgrR 1990,4373 (Jansen/Bruurs&#13;
en Bruurs/Jansen; 2 april 1990, Agr R 1990,4378 (Hemminga/Van Harinxma c.s.); 14&#13;
mei 1990, Agr R 1990, 4419 (Bothenius Lohman/De Vries); 6 augustus 1990, Agr R&#13;
1991, 4441 (Posthumus/Surhuizum); 15 oktober 1990, Pr februari 1991, 7 (Van der&#13;
Scheer/Postmus); 29 oktober 1990, Pr februari 1991,6 (Pauw-Hoogendijk/Boom); 10&#13;
december 1990, Agr R 1991,4478 (Bruynes/Van 't Hof); 21 januari 1991, Agr R 1991,&#13;
4485 (Meijer/Van der Laan); 30 oktober 1989 en 21 januari 1991, Agr R 1991, 4484&#13;
(Noord/Bonder en Nijborg); 21 januari 1991, Agr R 1991,4483 (Van de Wetering/Van&#13;
Ittersum); 15 april 1991,AgrR 1991,4514 (Lubbering/Hervormde Gemeente Havelte);&#13;
15 april 1991, AgrR 1991,4509 (Meijer/Golbach); 13 mei 1991, Pr augustus 1991,11&#13;
Baardink/Elbert); 13 mei 1991, rolnr. P90/039 (Holland/Elbert); 19 augustus 1991, Pr&#13;
november 1991,4 (Pasman/Lippinkhof II). Deze uitspraken zullen in het vervolg met&#13;
de namen van de partijen worden aangehaald. DE GRONDSLAG VOOR DE OVERGANG VAN HET QUOTUM&#13;
De Beschikking Superheffing geeft aan dat partijen tussentijds of aan het einde van hun&#13;
pachtverhouding binnen bepaalde marges vrij zijn zelf hun quotumovergang te regelen.&#13;
Zo kunnen zij een kleiner of groter quotum op de verpachter doen overgaan dan zonder&#13;
overeenkomst het geval zou zijn of kunnen zij de hoogte van de te betalen vergoeding&#13;
in onderling overleg vaststellen. Aan die regeling zijn partijen uiteraard gebonden. In&#13;
het geval Kasper/Kampen was sprake van zo'n regeling; door de verpachtende ge&#13;
meente werd althans gesteld, dat partijen in maart 1987 hadden afgesproken dat Kasper&#13;
zou meewerken aan overgang van het quotum op de gemeente ter kosteloze&#13;
doorschuiving naar de opvolgende pachter(s), waartegenover de gemeente zich had&#13;
verplicht, indien zij binnen twee jaar krachtens wettelijk voorschrift, gemeentelijke&#13;
verordening of beleidswijziging verplicht zou worden aan vertrekkende pachters een&#13;
vergoeding te betalen, ook aan Kasper eenzelfde vergoeding te doen toekomen. In het&#13;
tussenarrest werd de gemeente opgedragen, voor de kantonrechter deze afspraak te&#13;
bewijzen. In het eindarrest was de bewezenverklaring van een en ander door de&#13;
kantonrechter aan de orde: uiteindelijk bleek de pachter inderdaad verplicht aan de&#13;
overgang mee te werken, zij het - op grond van een door het hof vastgestelde&#13;
beleidswijziging omstreeks april 1988 - tegen een vergoeding van ƒ 0,65 per kg.&#13;
De meeste problemen in deze materie doen zich echter juist voor omdat partijen hebben&#13;
nagelaten een afspraak over het quotum te maken, doorgaans mede omdat ten tijde van het&#13;
aangaan van hun pachtovereenkomst van de superheffing nog geen sprake was. Het pachthof zoekt&#13;
dan steun bij de verplichting van de pachter, het gepachte bij het einde van de pachtovereenkomst&#13;
aan de verpachter op te leveren (art. 25, lid 2 Pw) en knoopt daaraan vast, dat het de pachter in het&#13;
algemeen niet vrijstaat de grond op te leveren zonder de verpachter in de gelegenheid te stellen de&#13;
daarmee samenhangende heffingvrije hoeveelheid melk te verwerven. Een opmerkelijke&#13;
interpretatie van art. 25 lid 2, dat eigenlijk slechts handelt over de feitelijke staat van het gepachte.&#13;
Het doet ook wat gewrongen aan, een opleveren met melkquotum onder een 'opleveren in&#13;
goede staat' te begrijpen. Aan de andere kant worden de gebruiksmogelijkheden van weide-grond&#13;
- zij het indirect - in zo sterke mate door het melkquotum bepaald, dat er voor de interpretatie van&#13;
het hof ook wel wat te zeggen is. Wat hier ook van zij, uit de door het hof gegeven regel vloeit&#13;
voort dat het de pachter evenmin vrijstaat de aanspraak van de verpachter bij voorbaat te&#13;
frustreren voor dit quotum gedurende de looptijd van de pachtovereenkomst op derden te doen&#13;
overgaan. Het hof begrijpt dit onder de in art. 25 Pw neergelegde verplichting, zich als goed&#13;
pachter te gedragen.&#13;
Het hof stelt in diverse uitspraken (Rietman/Cremers, Schreur/Wessels Boer, Dek&#13;
kers/Van Halteren) bij dit alles voorop, dat de redelijkheid en billijkheid de pachter&#13;
verplichten bij het gebruik van het quotum te waken voor het daarmee samenhangende&#13;
belang van de verpachter. Het is mij niet helemaal duidelijk, wat met dit laatste wordt&#13;
bedoeld. De zinsnede voegt niets toe aan de uit art. 25 afgeleide verplichtingen;&#13;
bovendien wordt met het woord 'gebruik' gesuggereerd, dat het gaat om de wijze&#13;
waarop de pachter het quotum benut, terwijl het voor de verpachter slechts van belang&#13;
lijkt dat de pachter het quotum in stand houdt. Bedoeld zal wel zijn hetzelfde als wordt&#13;
overwogen in Meijer/Van der Laan:'(..) gelet op de uit voornoemd wetsartikel (art. 25 Pw, AHTH) voortvloeiende zorgverplichting ook gedurende de looptijd van de pachtovereenkomst&#13;
(...)'• Dit lijkt mij juister dan de eerder aangehaalde overweging.&#13;
In sommige uitspraken - waaronder het zojuist aangehaalde arrest Meijer/Van der&#13;
Laan - komt de redelijkheid en billijkheid aan de orde, waar het hof stelt dat de&#13;
aanspraken (van de verpachter) op het met het verpachte samenhangende melkquotum&#13;
behoren tot de rechtsgevolgen van de overeenkomst, welke naar de aard van die&#13;
overeenkomst uit de eisen van redelijkheid en billijkheid voortvloeien. Men kan zich&#13;
afvragen of de redelijkheid en billijkheid nog nodig zijn als e.e.a. al uit de wet - art. 25&#13;
Pw - voortvloeit. In Pauw/Hoogendijk-Boom wordt alleen melding gemaakt van art. 25&#13;
Pw. De koppeling met art. 25 Pw, al dan niet in combinatie met de redelijkheid en&#13;
billijkheid in één of beide genoemde varianten, wordt in vrijwel alle boven genoemde&#13;
uitspraken gelegd. Het hof gebruikt hierbij vrijwel steeds dezelfde formuleringen.&#13;
DE OVERGANG EN DE VERPACHTER-NIET MELKVEEHOUDER&#13;
Het is de vraag, of het quotum kan overgaan op een verpachter die het niet zelf kan&#13;
volmelken omdat hij geen melkveehouder is. Enerzijds gaan de Europese verordeningen&#13;
er van uit, dat het quotum overgaat tussen 'producenten', anderzijds wekt de&#13;
Nederlandse uitwerking de indruk, dat quotum overgaat naar de verpachter, ongeacht&#13;
diens hoedanigheid.&#13;
De uitspraken van het hof maken in ieder geval duidelijk dat ook tegenover een niet&#13;
melkvee-houdende verpachter de pachter zijn aanspraken op het met het gepachte&#13;
samenhangende quotum moet prijsgeven. De rest is echter aanzienlijk ingewikkelder.&#13;
In het arrest Rietman-Cremers geeft het hof de volgende mogelijkheden:&#13;
- de pachter werkt eraan mee, dat het quotum overgaat op de volgende gebruiker (de&#13;
nieuwe pachter of eigenaar) of, als er niet direct een volgende gebruiker is:&#13;
- het quotum komt bij gebreke van een regeling ter beschikking van de minister, die&#13;
het naar redelijkheid en billijkheid aan de verpachter, zijn opvolger onder bijzondere&#13;
titel of de nieuwe pachter behoort toe te kennen.&#13;
Aldus ook de uitspraken Ruitenberg/Kampen, Folkerts/Voogd, Dekkers/Van Halteren,&#13;
Nunspeet/Kroes en Bothenius Lohman/De Vries.&#13;
De eerste door het hof gegeven mogelijkheid lijkt duidelijk. Hoewel het de vraag is&#13;
hoe e.e.a. precies moet worden afgewikkeld (in verband met de tekst van de Beschikking&#13;
Superheffing lijkt een driepartijenovereenkomst tussen verpachter, vertrekkende pachter&#13;
en komende pachter de veiligste weg), kan de praktijk hier goed mee uit de voeten.&#13;
Geheel anders is dit bij de tweede situatie. Om te beginnen rijst de vraag, ofwel in een&#13;
geschil tussen een pachter en een verpachter kan worden uitgemaakt, dat het voorwerp&#13;
van geschil - het quotum - aan de minister vervalt. In de tweede plaats rijst de vraag,&#13;
waarom het quotum ter beschikking van de minister komt. Kennelijk gaat het hof er van&#13;
uit dat een verpachter die geen melkveehouder is niet voor enige tijd als quotumgerechtigde&#13;
kan worden geregistreerd. Hoewel ik voor die opvatting geen directe steun&#13;
kan vinden in de Beschikking Superheffing, is hij denkbaar. Maar waarom vervalt dan&#13;
het quotum bij de pachter als hij melkveehouder blijft? Is daarvoor niet nodig dat er een&#13;
grondslag voor dit vervallen in de Beschikking Superheffing staat of dat de voormalige pachter aan dit vervallen meewerkt, bijvoorbeeld door zijn registratie als rechthebbende&#13;
te laten schrappen? Het hof beantwoordt dergelijke vragen niet en overweegt slechts, dat&#13;
het quotum 'bij gebreke van een regeling' ter beschikking van de minister komt. Het lijkt&#13;
mij echter logischer dat het quotum - als dit inderdaad niet naar de verpachter kan&#13;
worden 'overgeboekt' - bij gebreke van een regeling in eerste instantie blijft waar het&#13;
was: bij de pachter, voor zover deze tenminste nog de melkveehouderij uitoefent. Dit&#13;
roept opnieuw de vraag op waarom het in het systeem van het hof niet mogelijk zou zijn,&#13;
dat het quotum tijdelijk ook op niet-agrarische verpachters overgaat. Op Europese&#13;
regels dienaangaande heeft het hof zich nooit beroepen.&#13;
Tenslotte roept de passage over de handelwijze van de minister de nodige vragen op.&#13;
In de eerste plaats de vraag of de pachtrechter de minister wel iets kan voorschrijven.&#13;
Het hof onderkent dit probleem en overweegt slechts, dat de minister 'behoort' te&#13;
handelen zoals het hof overweegt. De tweede vraag betreft de grondslag van dit&#13;
'behoren'. In het arrest Rietman/Cremers en vele daaropvolgende uitspraken (Ruitenberg/&#13;
Kampen, Schreur/Wessels Boer, Nunspeet/Kroes, Folkerts/Voogd, Dekkers/Van&#13;
Halteren, Bothenius Lohman/De Vries) noemt het hof als grondslag de redelijkheid en&#13;
billijkheid, een privaatrechtelijke norm, die niet geschikt is als richtsnoer voor de&#13;
minister in deze situatie. Hij staat immers niet in enige privaatrechtelijke verhouding tot&#13;
de personen aan wie hij volgens het hof het quotum moet doen toekomen en de&#13;
burgerlijke rechter kan zijn beleid in dezen ook niet toetsen. Misschien om deze redenen&#13;
noemt het hof in de meest recente uitspraken (Meijer/Van der Laan, Noord/Bonder en&#13;
Nijborg, Baardink/Elbert, Holland/Elbert) niet meer de redelijkheid en billijkheid, maar&#13;
de beginselen van behoorlijk bestuur als grondslag voor het handelen van de minister.&#13;
Bovendien wordt niet meer gesteld dat de minister het quotum aan genoemde personen&#13;
'behoort' toe te kennen, maar dat de minister 'de mogelijkheid heeft' aldus te handelen.&#13;
Dit lijkt inderdaad zuiverder, maar men blijft zitten met vragen zoals: kunnen deze&#13;
beginselen dienen als grondslag voor toedeling door de minister terwijl enige basis voor&#13;
deze toedeling in de regeling van de superheffing ontbreekt? Bij welke instantie kan&#13;
weigering van hertoedeling door de minister worden aangevochten (naar ik aanneem het&#13;
CBB) en in hoeverre dient de beroepsinstantie zich te richten naar de opvatting van de&#13;
pachtrechter over de beginselen van behoorlijk bestuur? Deze vragen worden nog&#13;
klemmender wanneer men bedenkt, dat tegenover de onzekere aanspraak van de&#13;
verpachter tegen de minister een harde aanspraak van de pachter tegen de verpachter&#13;
staat: de pachter heeft immers recht op de helft van de waarde van het quotum.&#13;
Rechtspraak of literatuur over de handelwijze van de minister op dit punt zijn mij niet&#13;
bekend.&#13;
Een laatste opmerking in dit kader betreft de personen aan wie de minister het quotum&#13;
zou moeten doen toekomen. In een groot aantal vroegere uitspraken wordt daarbij ook&#13;
de verpachter genoemd. Dit komt wat merkwaardig voor in het licht van de grondgedachte,&#13;
dat de pachter hier juist niet het quotum aan die verpachter kan doen toekomen.&#13;
Misschien doelt het hof op de mogelijkheid, dat de verpachter in een uitzonderingsgeval&#13;
de melkveehouderij wil gaan bedrijven. Wat hier verder van zij, in de meest recente&#13;
uitspraken (Schreur/Wessels Boer, Meijer/Van der Laan, Baardink/Elbert, Holland/&#13;
Elbert) wordt over de mogelijkheid van toedeling aan de verpachter niet meer gerept.&#13;
De vraagtekens die boven bij de overwegingen van het hof zijn gezet nemen niet weg, dat het hof zoveel als mogelijk de door de minister in zijn toelichting gewezen weg volgt&#13;
en de problemen ter oplossing voorlegt waar ze thuishoren: bij die minister.&#13;
DE OMVANG WAARIN HET QUOTUM MOET OVERGAAN, BEGINSEL&#13;
Aan de verpachter komt volgens het hof in Rietman/Cremers 'het met het verpachte&#13;
samenhangende' melkquotum toe. Dit komt neer op een met de oppervlakte van&#13;
het verpachte corresponderend evenredig gedeelte van het totale melkquotum van&#13;
de pachter. Deze grondregel wordt kennelijk afgeleid uit de Beschikking&#13;
Superheffing, aangezien het hof in meerdere uitspraken overweegt:'(...) in&#13;
aanmerking genomen dat een overgang van een heffingvrije hoeveelheid in&#13;
beginsel geschiedt op basis van de voor de melkproductie gebruikte oppervlakte&#13;
(...)'. Zie de uitspraken Ruitenberg/ Kampen, Folkerts/Voogd, Dekkers/Van&#13;
Halteren (tegen het verweer dat quotum 'bedrijfsgebonden en dus niet&#13;
grondgebonden is'), Nunspeet/Kroes en Bothenius Lohman/De Vries. Vormt het&#13;
verpachte het gehele bedrijf van de pachter, dan komt het gehele quotum dus aan de&#13;
verpachter toe.&#13;
Of de door het hof gegeven regel inderdaad (thans nog) voortvloeit uit de tekst of&#13;
het systeem van de Beschikking Superheffing, is de vraag. Bij overdracht van voor&#13;
de melkveehouderij gebruikte grond en bij het aangaan van een pachtovereenkomst&#13;
gaat eveneens een melkquotum over 'als overeengekomen door betrokken partijen op&#13;
basis van de voor de melkproduktie gebruikte oppervlakte' (art. 16 resp. 19 lid 1&#13;
van de beschikking). Toch geldt, als hier niets over quotum is afgesproken, niet (meer)&#13;
de regel, dat een evenredig gedeelte van het quotum de grond volgt: er zal in het&#13;
geheel geen quotum overgaan. Waarom niet? Het lijkt mij wat al te gekunsteld om&#13;
hier een stilzwijgende overeenkomst aan te nemen, waarbij met de grond geen quotum&#13;
overgaat; men zal aan problemen met het quotum niet eens gedacht hebben. Mijns&#13;
inziens heerst hier simpelweg de gedachte 'geen overeenkomst, geen overgang van&#13;
quotum'. Dat dit uitgangspunt bij het einde van een pachtovereenkomst niet heerst&#13;
is m.i. alleen te verklaren uit het feit dat er reeds een rechtsverhouding tussen partijen&#13;
bestaat, waaruit iets anders voortvloeit. En die rechtsverhouding moet wel de&#13;
pachtovereenkomst zijn.&#13;
Wat er van de theoretische grondslag verder zij, de verplichting tot het doen&#13;
overgaan van een evenredig gedeelte van het quotum is vaste rechtspraak. De&#13;
verplichting van de pachter tot oplevering van het quotum in bovengenoemde&#13;
omvang geldt echter 'in het algemeen'; zij is dus niet zonder uitzonderingen.&#13;
In de uitspraken Jansen/Bruurs en Bruurs/Jansen was van zo'n uitzondering&#13;
sprake. Eenvoudig weergegeven was de pachter hier door de kantonrechter&#13;
veroordeeld de helft van het met het gepachte samenhangende quotum aan de&#13;
verpachter te doen toekomen, hetgeen door het hof werd bekrachtigd. De argumenten&#13;
voor deze verdeling waren, dat beide partijen aangewezen waren op de heffingvrije&#13;
melkproduktie, dat de verpachter indertijd land ter beschikking had gesteld waarmee&#13;
de pachter die melkproduktie mede kon verwezenlijken en dat de pachter die&#13;
melkproduktie door inspanningen en investeringen had verwezenlijkt, hetgeen had&#13;
geleid tot toekenning van een quotum van een behoorlijke omvang. Vooral het eerste&#13;
argument (dat beide partijen' zijn aangewezen op de heffingvrije melkproduktie') zal&#13;
hier een sterke rol hebben gespeeld. De andere argumenten gelden in de meeste pachtverhoudingen. Ik lees in dat eerste argument, dat&#13;
beide partijen volledig melkveehouder zijn en een duidelijk belang hebben bij&#13;
melkquotum.&#13;
Men bedenke overigens, dat de pachtovereenkomst hier reeds was geëindigd. In de&#13;
meeste gevallen waar pachter en verpachter belang hebben bij grond en quotum wordt&#13;
opgezegd wegens voorgenomen persoonlijk gebruik (art. 41 Pw) en speelt de vraag over&#13;
het lot van het quotum mee in de verlengingsprocedure, dus in de vraag of de pacht moet&#13;
eindigen. Ook daar heeft het hof een (door de verpachter voorgestelde) fifty/fifty&#13;
verdeling aanvaardbaar geacht (beschikking van 8 februari 1989, Agr R 1989, 4285&#13;
inzake Van der Scheer/Postmus - vergelijk ook het later gewezen arrest tussen diezelfde&#13;
partijen - waar het hof deze door de pachter voorgestelde verdeling als 'alleszins&#13;
redelijk' betitelde).&#13;
Andere gevallen waarin het hof zelf een verdeling van het quotum heeft bevolen&#13;
hebben zich bij mijn weten niet voorgedaan. Dat is in zekere zin opmerkelijk, omdat de&#13;
verpachters in de meeste andere zaken geen melkveehouders waren en dus zelf niet 'op&#13;
de heffingvrije melkproduktie aangewezen' waren. Het ligt gelet op de uitspraken&#13;
Bruurs/Jansen en Jansen/Bruurs voor de hand, dat een pachter met een reëel belang bij&#13;
behoud van het bij het gepachte behorende melkquotum voor de rechter een goede kans&#13;
maakt, dit belang ten dele gehonoreerd te krijgen. Men zou zich zelfs kunnen voorstellen,&#13;
dat de rechter in zo' n geval ondanks verzet van de verpachter het gehele quotum bij&#13;
de pachter laat tegen de verplichting, aan de verpachter de helft van de verkeerswaarde&#13;
te vergoeden! Daar staat tegenover, dat de gegeven oplossing in de uitspraken Jansen/&#13;
Bruurs en Bruurs/Jansen nog steeds wordt beschouwd als een overgang van quotum op&#13;
de verpachter 'op basis van de (door de pachter) ten behoeve van de melkproduktie&#13;
gebruikte oppervlakte'; dit pleit weer tegen de mogelijkheid, het gehele quotum bij de&#13;
pachter te laten.&#13;
Overigens betreft de gepubliceerde jurisprudentie voornamelijk gevallen waarin de&#13;
pachter quotum aan derden had vervreemd (en dus kennelijk bij het quotum zelf geen&#13;
groot belang had) en een paar gevallen, waarin de overeenkomst was geëindigd en een&#13;
belang van de pachter bij het quotum zelf niet werd gesteld.&#13;
Een lichte afwijking van de algemene lijn is ook te vinden in het geval Dekkers/Van&#13;
Halteren. De pachter had hier quotum vervreemd en de verpachters vorderden primair&#13;
veroordeling tot overdracht van het quotum en subsidiair schadevergoeding. Er resteerde&#13;
echter een dusdanig laag melkquotum dat het hof ervan uitging, dat er geen&#13;
quotum meer voorhanden was. De primaire vordering werd dus afgewezen.&#13;
VERWEREN TEGEN HET BEGINSEL&#13;
Er zijn vele denkbare redeneringen om de verdeling naar evenredigheid te nuanceren of&#13;
hierop uitzonderingen te scheppen. De pachter zou bijvoorbeeld kunnen aanvoeren, dat&#13;
het gepachte niet voor de melkveehouderij werd gebruikt (en er dus geen quotum mee&#13;
samenhing). Zo stelde in het geval Dekkers/Van Halteren de pachter, dat hij het gepachte&#13;
in 1983 - het referentiejaar voor het melkquotum - had gebruikt voor beweiding met&#13;
schapen en pinken. Het hof constateerde echter, dat het quotum op verzoek van de pachter was verhoogd, waarbij het jaar 1981 - waarin het gepachte wel voor de&#13;
melkproduktie was gebruikt - als referentiejaar was genomen. Vervolgens werd door het&#13;
hof het totale quotum in relatie tot de gehele voor de melkproduktie gebruikte&#13;
oppervlakte als uitgangspunt genomen.&#13;
Het 'schapen en pinken-verweer' werd principiëler weerlegd in Bothenius Lohman/&#13;
De Vries. Daar stelde de pachter dat de pachtgrond op ca. 2 km van zijn bedrijfsgebouwen&#13;
lag en daarvan o.m. door een drukke verkeersweg werd gescheiden, reden&#13;
waarom de grond voor beweiding met schapen en incidenteel met jongvee was gebruikt.&#13;
Zijn melkvee had hij op eigen grond laten grazen. Het hof was evenwel van mening dat&#13;
de pachtgrond in gebruik was gegeven in het kader van het melk veebedrij f en ook in de&#13;
lezing van de pachter strekte ten dienste van diens melkveebedrijf, omdat de pachter zijn&#13;
overige gronden in meerdere mate rechtstreeks ten behoeve van zijn melkvee kon&#13;
gebruiken. Een soortgelijke gedachtengang is te vinden bij Van der Scheer/Postmus.&#13;
Dat de grond in kwestie voor de melkveehouderij is verpacht is niet van doorslaggevende&#13;
betekenis: in Noord/Bonder en Nijborg was de grond als bouwland verpacht,&#13;
maar als bouwland en als grasland gebruikt. Aangezien de pachter melkvee had&#13;
gehouden en in verband daarmee aan hem een melkquotum was toegekend, werd&#13;
geoordeeld dat een - klaarblijkelijk evenredig - deel van dat quotum samenhing met de&#13;
gepachte grond. In Meijer/Golbach had de pachter echter in dit opzicht meer succes. Hij&#13;
had in het referentiejaar in hoofdzaak melkvee, maar ook mestvee gehouden en zijn&#13;
bedrijf bestond toen voor de helft uit grasland en voor de helft uit bouwland. Op het&#13;
bouwland teelde hij mais, hetgeen hij geheel voor zijn vee gebruikte. Zijn stelling, dat&#13;
het gepachte bouwland geheel ten behoeve van het mestvee was gebruikt werd door het&#13;
hof niet aannemelijk geacht, maar wel werd iets minder quotum aan het bouwland&#13;
toegerekend (ongeveer 10% beneden het hectaregemiddelde). Moet de niet-ingewijde&#13;
hieruit afleiden dat mestvee verhoudingsgewijs 10% meer met mais wordt gevoerd dan&#13;
melkvee? Het hof zal bij zijn toekenning van een lager quotum wel voornamelijk zijn&#13;
uitgegaan van het uit de feitelijke situatie blijkende gegeven dat, toen de pachter zijn&#13;
'eigen' quotum aan de Minister had verkocht, een 10% lager quotum voor het gepachte&#13;
was berekend.&#13;
In Van der Scheer/Postmus werd door de pachter naast de reeds aan de orde gekomen&#13;
verweren nog aangevoerd, dat de gepachte grond - waarvan de toestand als een 'petgat'&#13;
werd betiteld - van matige tot slechte kwaliteit was en daarom in mindere mate tot het&#13;
melkquotum had bijgedragen. Ook hiervoor bleek het hof niet gevoelig, omdat de&#13;
pachter de conclusies van de kantonrechter naar aanleiding van de bezichtiging van het&#13;
land niet had aangevochten. Overigens was het hof van oordeel, dat de pachtkamer in&#13;
eerste aanleg terecht een gerechtelijke bezichtiging van het gepachte had gelast&#13;
'teneinde zich een oordeel over bedoeld verweer te vormen'. Hieruit kan men afleiden,&#13;
dat een verweer als hier bedoeld niet bij voorbaat kansloos is.&#13;
Een voor de hand liggende reden om van het hectaregemiddelde af te wijken kan zijn,&#13;
dat de pachter het met het gepachte samenhangende melkquotum heeft 'verdund' of&#13;
'verdikt' door aankoop of pacht van grond met minder of geen c.q. meer quotum. In het&#13;
geval Bruurs/Jansen had de pachter tussen 1983 en 1988 zijn areaal met ruim 4.5 ha&#13;
uitgebreid en aldus het quotum 'verdund'. Het hof oordeelde dit niet van belang, nu niet&#13;
was gebleken dat de pachter dit had gedaan met de bedoeling het melkquotum ten nadele van de verpachter te verminderen ofwel niet was gebleken dat dit had plaatsgevonden&#13;
buiten het kader van een normale bedrijfsvoering. In Nunspeet/Kroes wilde de pachter&#13;
dat geen acht zou worden geslagen op een hoeveelheid quotum die hij in 1986 had&#13;
verworven bij de koop van 0.48 ha grond. Het hof betrok dat quotum evenals de 0.48&#13;
hectare echter wel in de berekening.&#13;
Als het oorspronkelijk aan de pachter toegekende quotum later op zijn verzoek is verhoogd&#13;
wegens bijzondere omstandigheden, wordt met het verhoogde quotum rekening&#13;
gehouden. Aldus het hof in Dekkers/Van Halteren, waar het jaar 1981 in plaats van 1983&#13;
als referentiejaar was genomen. Deze uitkomst ligt voor de hand, omdat in de lijn van&#13;
de gedachtengang in de rechtspraak ook het hogere quotum de resultante zal zijn van de&#13;
inspanningen van de pachter en van de ter beschikking gestelde grond.&#13;
Het is de vraag, of c.q. in hoeverre voor de berekening van het hectaregemiddelde acht&#13;
moet worden geslagen op grond die door de pachter wordt gebruikt krachtens nietgetoetste&#13;
pachtovereenkomsten of pachtovereenkomsten met een looptijd van één jaar&#13;
of korter (vgl. art. 19 Beschikking Superheffing). In Nunspeet/Kroes had de pachter op&#13;
het tijdstip van de berekening van het hectaregemiddelde 50 ha in gebruik op basis van&#13;
een 1-jarige pachtovereenkomst. Het hof overwoog dat die grond, mede gelet op de&#13;
beschikking, buiten beschouwing moest worden gelaten. In Pauw-Hoogendijk/Boom&#13;
was sprake van een iets andere situatie. Hier had de pachter reeds 25 jaar grond krachtens&#13;
mondelinge overeenkomst in gebruik; hij had zowel ten tijde van de toekenning van het&#13;
melkquotum als ten tijde van de berekening van het hectaregemiddelde de beschikking&#13;
over die grond. Moest de grond meetellen? Het hof oordeelde van wel: de melkleveranties&#13;
in 1983 waren maatgevend geweest voor de bepaling van de hoogte van het&#13;
quotum en ook de mondeling gepachte grond had bijgedragen tot de melkproduktie in&#13;
dat jaar. In deze zin ook Meijer/Van der Laan, waar de overeenkomst ten tijde van de&#13;
toekenning van het quotum nog mondeling was, maar later was getoetst. Het hof voegde&#13;
nog toe, dat bij de toekenning van het quotum geen sprake is geweest van een korting&#13;
wegens mondelinge pacht.&#13;
Het is na deze uitspraken in ieder geval duidelijk, dat de rechtsgrond van het&#13;
grondgebruik ten tijde van de toekenning van het quotum voor de bepaling van het&#13;
hectaregemiddelde niet van belang is. Op grond van Nunspeet/Kroes zou men kunnen&#13;
veronderstellen, dat nadien mondeling of voor eenjaar gepachte grond voor de bepaling&#13;
van het gemiddelde niet meetelt. Daarvoor is wel iets te zeggen, want met dergelijke&#13;
grond kan (op grond van de regels van de beschikking) ook geen quotum op de pachter&#13;
zijn overgegaan; die grond kan dus niet hebben 'bijgedragen' tot het uiteindelijke&#13;
quotum van de pachter. Aan de andere kant kunnen de partijen bij de mondelinge&#13;
overeenkomst deze overeenkomst ter toetsing inzenden en het is de vraag of het quotum&#13;
dan niet - net als bij aangekochte of regulier gepachte grond met geen of een laag quotum&#13;
- mede met die grond moet 'samenhangen'. Men bedenke daarbij, dat Nunspeet/Kroes&#13;
een bijzonder geval betrof: een groot areaal voor zeer korte duur bijgepachte grond. Ik&#13;
zou denken, dat grond die duurzaam - d.w.z. langen dan een jaar, vgl. art. 19 lid 5&#13;
Beschikking Superheffing - deel heeft uitgemaakt van het melkveebedrijf van de&#13;
pachter en ten tijde van het einde van de pacht nog steeds tot dat bedrijf behoort voor&#13;
de berekening van het quotum meetelt. Dit neemt uiteraard niet weg dat de pachter die&#13;
grond bijpacht met de bedoeling het quotum te verdunnen mogelijk wanprestatie pleegt en kan worden veroordeeld tot een schadevergoeding gebaseerd op het oude hectaregemiddelde.&#13;
WANNEER PLEEGT DE PACHTER HIER WANPRESTATIE DIE ONTBINDING RECHTVAARDIGT?&#13;
Het hof is in het algemeen van oordeel, dat het vervreemden van quotum aan derden een&#13;
dusdanige wanprestatie oplevert, dat deze de ontbinding van de pacht rechtvaardigt. Het&#13;
hof overweegt enige malen, dat de verpachter een groot belang heeft bij behoud van het&#13;
quotum in verband met het prijsverschil tussen pachtvrije grond met en zonder&#13;
melkquotum (Rietman/Cremers; Dekkers/Van Halteren; Hemminga/Van Harinxma).&#13;
In Bothenius Lohman/De Vries en Meijer/Van der Laan wordt daaraan toegevoegd, dat&#13;
er bij een eventuele nieuwe verpachting sprake is van een minder aantrekkelijk object&#13;
als het quotum ontbreekt. Hieruit blijkt tevens de schade van de verpachter.&#13;
Als de pachter het quotum niet aan derden vervreemdt, maar zonder instemming van&#13;
zijn verpachter deelneemt aan de zogenaamde 'opkoopregeling', kan hij evenmin&#13;
voldoen aan zijn verplichting tot oplevering van het quotum aan het einde van de pacht.&#13;
Dit is dus eveneens wanprestatie. Dat wordt niet anders als de overheid een deel van de&#13;
vergoeding in het kader van de opkoopregeling aan de verpachter betaalt. Aldus het&#13;
arrest Bruynes/Van 't Hof. In dit geval echter werd de vordering van de verpachter&#13;
afgewezen omdat de wanprestatie had plaatsgevonden vóórdat de verpachter de met het&#13;
quotum samenhangende grond onder bijzondere titel had verkregen.&#13;
Als verzwarende factor bij de wanprestatie van de pachter wordt gezien, dat hij&#13;
voorafgaande aan zijn vervreemding van het quotum geen overleg met zijn verpachter&#13;
heeft gevoerd (Rietman/Cremers; Bothenius Lohman/De Vries; Baardink/Elbert; Holland/&#13;
Elbert; in Nunspeet/Kroes wordt dit nalaten slechts vermeld). Waaruit zou dit&#13;
overleg moeten bestaan? Mij lijkt niet voldoende dat de pachter zijn verpachter de helft&#13;
van de opbrengst van het quotum aanbiedt; de verpachter heeft het recht te eisen, dat het&#13;
quotum voor het verpachte behouden blijft. In Rietman/Cremers suggereert het hof, dat&#13;
de pachter zijn verpachter in de gelegenheid zou moeten stellen tegen een vergoeding&#13;
het quotum te krijgen (of aan de minister te doen toekomen). Een gelijkluidende&#13;
overweging treft men aan bij Dekkers/Van Halteren. Dit is echter onmogelijk als niet&#13;
tevens de pachtovereenkomst wordt beëindigd. En om van de pachter te vergen dat hij&#13;
tevens aanbiedt de pacht te beëindigen lijkt wat onwezenlijk. Toch is dit klaarblijkelijk&#13;
wat het hof bedoelt, want in het arrest Nunspeet/Kroes wordt gesproken over een&#13;
verplichting tot handelen van de pachter in die zin, dat 'ter zake een regeling wordt&#13;
getroffen die er op neerkomt dat de pachtovereenkomst wordt ontbonden en de waarde&#13;
van het melkquotum bij helfte tussen partijen wordt verdeeld'. De pachter die in overleg&#13;
treedt en aanbiedt de pacht te beëindigen raakt 'zijn' grond met zekerheid kwijt; dan kan&#13;
hij misschien beter het quotum vervreemden en afwachten of zijn verpachter ontbinding&#13;
vordert. Ook als dit gebeurt, is het nog niet zeker dat de pachtrechter zal ontbinden, zoals&#13;
uit het geval Nunspeet/Kroes zelf blijkt (zie nader hieronder). En als de pachter een&#13;
hogere waarde dan de verkeerswaarde voor het quotum kan ontvangen is hij met&#13;
wanprestatie altijd beter af.&#13;
In Meijer/Van der Laan was tussen pachter en verpachter een beëindigingsovereenkomst gesloten, waarbij de verpachter niet had medegedeeld dat hij aanspraken&#13;
maakte op het melkquotum. Het hof oordeelde dat de pachter op grond daarvan niet&#13;
mocht aannemen dat de verpachter geen prijs stelde op het quotum, temeer, nu de&#13;
beëindigingsovereenkomst 2 V2 jaar voor de datum van pachtbeëindiging was gesloten,&#13;
toen de consequenties van de melkquotering nog niet duidelijk waren. Dat de pachter&#13;
na overleg met een derde (i.c. zijn bank) tot de conclusie was gekomen dat hij vrij was&#13;
zijn gehele quotum te verkopen disculpeerde hem in de arresten Baardink/Elbert en&#13;
Holland/Elbert evenmin.&#13;
Heeft de pachter wel het initiatief genomen tot overleg, maar zonder resultaat omdat&#13;
de verpachter (ten onrechte) weigert enige vergoeding te betalen, dan mag het quotum&#13;
niet aan derden worden verkocht: de pachter kan immers zijn aanspraken in rechte laten&#13;
vaststellen, aldus terecht het hof in Hemminga/Van Harinxma. In Ruitenberg/Kampen&#13;
werd met betrekking tot de ernst van de wanprestatie overwogen, dat de pachter wist dat&#13;
de verpachter groot belang hechtte aan behoud van het melkquotum, dat de pachter&#13;
ongeveer 40% van het met de grond samenhangende quotum had verkocht en dat de&#13;
grond alleen geschikt was voor gebruik als grasland, reden waarom een vermindering&#13;
van het quotum extra zwaar woog. In Bothenius Lohman/De Vries werd eveneens&#13;
overwogen dat de pachter wist dat de verpachter een groot belang bij het quotum had;&#13;
hier was bovendien de gehele heffingvrije hoeveelheid verloren gegaan en had de&#13;
pachter niets gesteld omtrent een eventuele noodzaak om zijn quotum te verkopen. Of&#13;
dit laatste hem zou hebben geholpen is overigens twijfelachtig, want in Ruitenberg/&#13;
Kampen werd met betrekking tot een door de pachter aangevoerde schuld aan een derde&#13;
o.m. overwogen, dat een dergelijke aanspraak van een derde niet ten nadele van de&#13;
verpachter kan strekken. Zie echter ook het geval Nunspeet/Kroes, dat hieronder wordt&#13;
besproken.&#13;
In Rietman/Cremers overwoog het hof, dat de ontbindingskwestie misschien anders&#13;
zou liggen als de pachter de wanprestatie voor het einde van de pacht weer ongedaan&#13;
maakt of de melkquotering voordien zou worden opgeheven. Iets soortgelijks werd&#13;
overwogen in Ruitenberg/Kampen en Folkerts/Vöogd.&#13;
In het geval Ruitenberg/Kampen voerde de pachter nog aan, dat hij gelet op de&#13;
onduidelijkheid van de regelgeving in de mening mocht verkeren dat hij bevoegd was&#13;
een deel van het met het gepachte samenhangende quotum te vervreemden. Dit verweer&#13;
slaagde niet, omdat zijn verplichting tot oplevering van het quotum volgens het hof&#13;
voortvloeide uit de pachtovereenkomst. Deze verplichting was hier zelfs nadrukkelijk&#13;
in een wijzigingsovereenkomst opgenomen. In het geval Nunspeet/Kroes, waar een&#13;
dergelijke verplichting niet door partijen was overeengekomen, werkte de onduidelijke&#13;
regelgeving echter wel mee in het voordeel van de pachter; daarover meer hieronder.&#13;
Het geval Folkerts/Voogd was in zoverre bijzonder, dat de pachter in maatschapsverband&#13;
melk had geproduceerd en het vervreemde quotum dus niet op alleen zijn naam&#13;
geregistreerd was geweest. Dit is echter niet een omstandigheid die de verpachter raakt,&#13;
aldus het hof.&#13;
Slechts éénmaal achtte het hof de wanprestatie onvoldoende ernstig om ontbinding te&#13;
rechtvaardigen. In Nunspeet/Kroes had de pachter in 1987 zijn gehele melkquotum,&#13;
inclusief het gedeelte dat met de gepachte 5.7 ha samenhing, op derden doen overgaan. Hij was hiertoe overgegaan omdat hij genoodzaakt was de melkveehouderij te staken&#13;
in verband met rugklachten en wellicht - Zie nader de weergave van de feiten in het arrest&#13;
- enige hem niet toerekenbare financiële tegenslagen had gehad. Hij zette op zijn&#13;
overgebleven grond, waaronder het gepachte, de bedrijfsvoering voort in de vorm van&#13;
een kalvermesterij en het houden van vleeskoeien en meststieren. Het hof overwoog met&#13;
betrekking tot de ernst van de wanprestatie vooreerst, dat de quotumoverdracht had&#13;
plaatsgevonden op een tijdstip waarop in de rechtspraak van het hof nog niet was&#13;
uitgemaakt, dat quotumoverdracht door de pachter wanprestatie opleverde en ook de&#13;
regelgeving dit niet buiten twijfel stelde. Het tweede lijkt mij zonder meer juist; het&#13;
eerste is dat formeel ook, hoewel die juistheid wat relatief is gelet op art. 82 Pw in&#13;
combinatie met de uitspraak van de Centrale Grondkamer van 27 maart 1986, Agr R&#13;
1986,3993 ('... indien vorenbedoelde heffingvrije hoeveelheid melk door toedoen van&#13;
de pachter op enigerlei wijze geheel of ten dele teloorgaat, dit onder omstandigheden&#13;
(...) aangemerkt kan worden als een nalatigheid van de pachter (...) als bedoeld in artikel&#13;
56, lid 1, van de Pachtwet met alle daaraan verbonden rechtsgevolgen'). In ieder geval&#13;
leidde het hof uit e.e.a. af dat niet was komen vast te staan, dat de pachter wist dat de&#13;
verpachter ernstige bezwaren had tegen de vervreemding van het quotum en wenste dat,&#13;
'in geval een pachter daartoe wil overgaan, ter zake een regeling wordt getroffen die er&#13;
op neerkomt dat de pachtovereenkomst wordt ontbonden en de waarde van het&#13;
melkquotum bij helfte tussen partijen wordt verdeeld'. Ik heb deze overweging boven&#13;
reeds aangestipt. Geheel begrijpen doe ik haar niet; klaarblijkelijk bedoelt het hof dat&#13;
de pachter het quotum juist niet moet vervreemden, maar het vrijwillig onder het&#13;
opgeven van zijn pachtrechten aan de verpachter moet doen toekomen. De pachter in&#13;
Nunspeet/Kroes zou volgens het hof echter niet van de hiertoe strekkende wens bij zijn&#13;
wederpartij op de hoogte zijn geweest. Het ligt echter nogal voor de hand dat de&#13;
verpachter graag op enige wijze zou willen meedelen in de waarde van het quotum. Zou&#13;
een pachter - en in een proces ook de rechter - daarvan in beginsel niet moeten uitgaan?&#13;
Wat hier verder van zij, bij het oordeel van het hof wogen verder de omstandigheden van&#13;
het geval mee: de pachter was gedwongen geweest ingrijpende maatregelen te treffen&#13;
met betrekking tot zijn bedrijf, verlies van het gepachte zou de pachter met het oog op&#13;
zijn huidige bedrijfsvoering zwaar treffen en de verpachter had na toekenning van&#13;
schadevergoeding bij ontbinding geen belang dat in verhouding zou staan tot het nadeel&#13;
dat de pachter bij verlies van het gepachte zou leiden. De uiteindelijke uitkomst&#13;
(schadevergoeding, geen ontbinding) is alleszins bevredigend.&#13;
Denkbaar is nog, dat de pachter in het kader van de uitoefening van zijn bedrijf grond&#13;
met geen of een laag quotum koopt of pacht en aldus het oorspronkelijke quotum&#13;
'verdunt'. Over de vraag of en zo ja wanneer dit wanprestatie c.q. ernstige wanprestatie&#13;
is zijn nog geen uitspraken van het hof gewezen. Denkbaar is, dat een dergelijk handelen&#13;
onder omstandigheden alleen verplicht tot schadevergoeding. Zie ook boven bij de&#13;
behandeling van de berekening van het hectaregemiddelde.&#13;
DE HOOGTE VAN DE VERGOEDING/SCHADEVERGOEDING&#13;
Volgens vaste rechtspraak van het hof heeft de pachter bij verlies van het quotum 'naar redelijkheid en billijkheid' in beginsel recht op de helft van de verkeerswaarde daarvan.&#13;
De standaardmotivering hiervoor luidt, dat 'enerzijds de verpachter de grond waarop de&#13;
melkproduktie kon plaatsvinden ter beschikking heeft gesteld en anderzijds de pachter&#13;
die melkproduktie - waarvoor het melkquotum werd verleend - tot stand heeft gebracht'.&#13;
Daar wordt dan bij overwogen, dat het hof de helft van de waarde 'in de gegeven&#13;
omstandigheden' als 'een redelijke vergoeding' beschouwt. Aldus o.a. de uitspraken&#13;
Van der Veen/Tammenga, Folkerts/Voogd, Ruitenberg/Kampen, Nunspeet/Kroes,&#13;
Bothenius Lohman/De Vries en Hemminga/Van Harinxma. De pachter heeft deze&#13;
aanspraak ook, als hij bij een eerdere rechterlijke uitspraak is veroordeeld het met het&#13;
gepachte samenhangende quotum op de verpachter te doen overgaan zonder dat daarbij&#13;
iets over een vergoeding is gevorderd of beslist. Zo kreeg de pachter in het arrest&#13;
Pasman/Lippinkhof II alsnog de vergoeding toegewezen voor het quotum dat hij ruim&#13;
driejaren tevoren op grond van een uitspraak van het hof aan de verpachter had moeten&#13;
afstaan.&#13;
Heeft de pachter met het gepachte samenhangend quotum vervreemd, dan wordt de&#13;
door hem te betalen schadevergoeding bepaald met inachtneming van de hem toekomende&#13;
vergoeding van de helft van de verkeerswaarde. Het hof heeft bij het bepalen van&#13;
de vergoeding enige malen - soms naast de aangehaalde algemene overweging -&#13;
overwogen, dat de pachter (eventueel met zijn voorgangers) gedurende lange tijd het&#13;
gepachte heeft gebruikt zonder dat van enige andere nalatigheden jegens de verpachter&#13;
is gebleken. Aldus de uitspraken Rietman/Cremers, Schreur/Wessels Boer (waar het&#13;
laatste jaar wel van dergelijke nalatigheden sprake was geweest, maar daar stonden&#13;
verzachtende omstandigheden tegenover), Dekkers/Van Halteren, Hemminga/Van&#13;
Harinxma en Pauw-Hoogendijk/Boom. Het overigens goede gedrag van de pachter lijkt&#13;
echter geen dragende motivering voor de toekenning van de helft van de waarde van het&#13;
quotum: in de uitspraken Ruitenberg/Kampen, Folkerts/Voogd, Nunspeet/Kroes en&#13;
Bothenius Lohman/De Vries ontbreekt verwijzing hiernaar. Denkbaar is wel, dat het feit&#13;
dat de pachter zich op andere fronten heeft misdragen aanleiding kan geven tot een&#13;
vermindering van de vergoeding. Een aanknopingspunt hiervoor is te vinden in het&#13;
arrest Pauw-Hoogendijk/Boom, waar het hof de vergoeding op de helft van de&#13;
verkeerswaarde bepaalde 'aangezien enige wanprestatie van (de) pachter, anders dan&#13;
terzake van het melkquotum, niet is gesteld of gebleken'.&#13;
De ernst van de wanprestatie gelegen in de vervreemding van het quotum kon in&#13;
Bothenius Lohman/De Vries volgens het hof niet leiden tot een hogere schadevergoeding&#13;
dan de helft van de verkeerswaarde, temeer, daar die ernst reeds had meegewogen&#13;
in het oordeel, dat de wanprestatie moest leiden tot ontbinding van de pachtovereenkomst.&#13;
Ook de stelling van de verpachter dat de pachter zijn hoeveelheid melkvee&#13;
aanmerkelijk zou hebben uitgebreid met de vooropgezette bedoeling om in het&#13;
referentiejaar een hoge melkproduktie te hebben werd door het hof voor de vergoeding&#13;
niet relevant geacht. Die stelling komt in de gepubliceerde vorm nogal wonderlijk over,&#13;
aangezien de uitbreiding van de veestapel indirect ook aan de verpachter ten goede zou&#13;
zijn gekomen. Bij Hemminga/Van Harinxma kwam een in dit opzicht meer voor de hand&#13;
liggende stelling aan de orde: daar oordeelde het hof, dat een laag melkquotum per ha&#13;
niet een grond is voor verwijt aan de pachter die invloed heeft op de te betalen&#13;
schadevergoeding wegens vervreemding. In Schreur/Wessels-Boer stelde de verpachter niet van plan te zijn het quotum te gelde&#13;
te maken, maar het quotum gratis ter beschikking van de volgende gebruiker te willen&#13;
laten. Het oordeel van het hof hierover komt erop neer, dat het quotum een bepaalde&#13;
waarde heeft, welke waarde ook behouden blijft als de verpachter daarvoor van een&#13;
opvolgende gebruiker geen prijs bedingt. Met andere woorden: de plannen van de&#13;
verpachter met het quotum regarderen de pachter niet. Het behoeft geen betoog, dat het&#13;
honoreren van een dergelijk verweer ook nauwelijks denkbaar is. In soortgelijke zin&#13;
Hemminga/Van Harinxma, waar de pachter het voor de hoogte van de door hem te&#13;
betalen schadevergoeding wegens vervreemding van quotum van belang achtte, dat de&#13;
verpachter (een deel van) de vrijkomende grond voor een ander doel dan voor de&#13;
melkveehouderij had bestemd en dus voor het gemis van het daarmee samenhangende&#13;
quotum geen schade had geleden. Ook in deze situatie wees het hof echter op de&#13;
economische waarde van het quotum; ook in dit opzicht gaan de plannen van de&#13;
verpachter de pachter dus niet aan.&#13;
In geval van vervreemding van het quotum bepaalt het hof de schadevergoeding -&#13;
waarbij is rekening gehouden met de aan de pachter toekomende vergoeding voor het&#13;
quotum - op de verkeerswaarde van het quotum ten tijde van de wanprestatie (zie&#13;
hierna). Een voor de hand liggende tegenwerping is dan, dat de pachter in werkelijkheid&#13;
voor het quotum minder of meer heeft ontvangen dan die verkeerswaarde. Dergelijke&#13;
aspecten horen echter bij de berekening van schadevergoeding geen rol te spelen; zij zijn&#13;
het resultaat van onderhandelingen tussen de pachter en derden, die de verpachter noch&#13;
in positieve, nog in negatieve zin aangaan. In het geval Folkerts/Voogd overwoog het&#13;
hof, dat de door de pachter gestelde ontvangen lagere prijs dan de verkeerswaarde voor&#13;
zijn rekening kwam. Aannemelijk is, dat een hogere ontvangen prijs evenmin van&#13;
invloed zal zijn op de hoogte van de schadevergoeding. Dit kan men ook afleiden uit een&#13;
overweging van het hof in Pauw-Hoogendijk/Boom: 'Het wordt niet relevant geacht,&#13;
welk bedrag (de pachter) werkelijk heeft ontvangen, en evenmin, welk bedrag plaatselijk&#13;
te eniger tijd in 1986 is betaald.' De verpachter deed een poging tot een andere vorm&#13;
van vaststelling van de schade in de procedure Bothenius Lohman/De Vries, door te&#13;
stellen dat de schadeberekening op grondslag van de door de pachter genoten winst&#13;
moest worden vastgesteld (art. 6:104 NBW). De bedoeling zal zijn geweest, dat dit zou&#13;
leiden tot een hogere schadevergoeding. Het hof zag echter 'geen plaats' voor het bij&#13;
wege van anticipatie toepassen van deze nieuwe bepaling. Ook in 1992, onder het NBW,&#13;
zal het hof echter slechts de bevoegdheid, niet een verplichting, hebben de schade aldus&#13;
vast te stellen. De kans daartoe is gering, want het hof overweegt verder, dat het uitgaan&#13;
van de waarde van het goed een betere methode was om de schade te bepalen, omdat het&#13;
niet eenvoudig is de genoten winst vast te stellen. Verderop in het arrest overweegt het&#13;
hof dat de werkelijk ontvangen prijs veelal - soms in belangrijke mate - mede wordt&#13;
bepaald door andere factoren die partijen van belang achten en door fiscale motieven.&#13;
Ook om die reden is de aan de hand van objectieve gegevens vast te stellen verkeerswaarde&#13;
een betrouwbaarder uitgangspunt. Inderdaad zal vaak moeilijk te achterhalen&#13;
zijn, in hoeverre tussen de prijzen voor grond en quotum is 'geschoven'.&#13;
Tot nu toe heeft het hof slechts één uitspraak gewezen waarin van de 'fifty-fifty'&#13;
verdeling werd afgeweken. Dat was in het geval Meijer/Van der Laan. Hier hoefde de pachter slechts 25% van de waarde van het door hem vervreemde met het gepachte&#13;
samenhangende quotum te vergoeden. Het hof sloeg daarbij acht op de volgende&#13;
bijzondere omstandigheden:&#13;
- de verpachter had bijgedragen tot onduidelijkheid over zijn aanspraken op het&#13;
quotum (er was niet gesproken over het quotum bij een geruime tijd tevoren aangegane&#13;
pachtbeë indigingsovereenkomst);&#13;
- de verpachter was bij het einde van de pacht en met name ten tijde van het aangaan&#13;
van de beëindigingsovereenkomst nog maar kort eigenaar van de grond;&#13;
- de verpachter was geen landbouwer en had de grond in eerste instantie gekocht - en&#13;
de pachtbeëindigingsovereenkomst gesloten - om zijn huiskavel te vergroten;&#13;
- de pachter had onverplicht en, voor zover gebleken, zonder daartegenoverstaande&#13;
voordelen meegewerkt aan de pachtbeëindigingsovereenkomst.&#13;
Vooral de laatste twee omstandigheden maken dit tot een weinig representatief geval,&#13;
waar men nauwelijks algemene conclusies uit kan trekken. Wel is nu duidelijk, dat het&#13;
bepleiten van een afwijking van de standaardverdeling nog enige kans van slagen heeft.&#13;
Vermelding verdient nog dat in het arrest Lubbering/Nederlandse Hervormde Gemeente&#13;
Havelte de fifty-fifty verdeling op een afwijkende wijze tot stand kwam. Hier&#13;
werd door het hof zonder nadere motivering overwogen, dat pachter en verpachter ieder&#13;
ten tijde van de wanprestatie aanspraak konden maken op de helft van het quotum. De&#13;
pachter moest vervolgens de gehele verkeerswaarde van de vervreemde helft als&#13;
schadevergoeding aan de verpachter betalen. Dit zou erop wijzen, dat de pachter recht&#13;
heeft op de helft van het quotum. Ik houdt deze aanpak echter voor een éénmalige 'slip&#13;
of the pen'.&#13;
DE WIJZE WAAROP DE VERGOEDING WORDT BEPAALD&#13;
Vergoed wordt de waarde van het quotum. Deze waarde is een objectief gegeven. Het&#13;
hof stelt de waarde vast aan de hand van officiële statistieken met betrekking tot het&#13;
betreffende gebied en tijdstip, mede gelet op eigen wetenschap over de ontwikkeling&#13;
van deze prijzen.&#13;
De aldus vastgestelde prijzen variëren aanzienlijk. Zo werd de verkeerswaarde in het&#13;
geval Pauw-Hoogendijk/Boom (weidegebied Zuid-Holland, medio 1986) vastgesteld&#13;
op ƒ 1,61 per kg en in het geval Van de Wetering/Van Ittersum (Noordwest-Overijssel,&#13;
mei 1988) op ƒ 4,18 per kg; de rest van de waarden liggen hier tussen in. Het hof rondt&#13;
soms de waarde af (zie bijv. Folkerts/Voogd). Af en toe worden wel merkwaardige&#13;
berekeningen toegepast, zoals in Van de Wetering/Van Ittersum, waar de waarde van het&#13;
quotum op ƒ 4,18 per kg wordt vastgesteld, gevolgd door de zinsnede 'De helft is dus&#13;
ƒ 2,10'. Toekenning van de 'grotere helft' betekende voor de pachter hier een bonus van&#13;
ruim ƒ 1 800,-.&#13;
Heeft de pachter door een quotumtransactie wanprestatie gepleegd, dan kan er tussen&#13;
het tijdstip van die transactie en het tijdstip van ontbinding van de pacht een aanmerkelijke&#13;
tijd verstreken zijn. In die tijd kan de waarde van het quotum aanmerkelijk zijn&#13;
veranderd. De vraag is nu, welk tijdstip men als uitgangspunt moet nemen voor de&#13;
waardebepaling. Voor het tijdstip van ontbinding zijn wel argumenten aan te voeren: pas bij het einde van de pacht krijgt de verpachter in een normaal geval 'vat' op het quotum&#13;
(zonder de wanprestatie had hij deze latente aanspraak misschien zelfs nooit gerealiseerd,&#13;
want niemand kan voorspellen of er bij een regulier einde van een pachtovereenkomst&#13;
- die vaak in een ver verschiet ligt - nog sprake zal zijn van een Beschikking&#13;
Superheffing) en pas dan blijkt zijn schade. Hier staat tegenover, dat de pachter de&#13;
vruchten van zijn handelen onmiddellijk bij de wanprestatie plukt; bovendien gaat het&#13;
(latente) recht van de verpachter op quotum - een 'sluimerend' vermogensbestanddeel,&#13;
zo men wil - op het moment van de wanprestatie voor hem verloren.&#13;
Het eerste relevante arrest over deze materie - Rietman/Cremers - geeft geen volledig&#13;
uitsluitsel over het door het hof gehanteerde uitgangspunt. De pachter had hier eind 1986&#13;
quotum vervreemd en het hof ontbond de pacht met ingang van een tijdstip ongeveer&#13;
twee weken na de uitspraak. Daarbij werd overwogen, dat als vergoeding moest worden&#13;
betaaald 'de helft van de huidige waarde van het quotum' (curs. van mij, AHTH). Men&#13;
zou dus zeggen, dat het hof (min of meer) het tijdstip van ontbinding als uitgangspunt&#13;
nam. In concreto werd echter de vergoeding bepaald aan de hand van statistieken uit de&#13;
periode januari-september 1987. Dit duidt meer op een vaststelling van de schade ten&#13;
tijde van de wanprestatie. Dit kan om praktische redenen gebeurd zijn: het is immers niet&#13;
mogelijk, statistieken over de huidige verkeerswaarde van melkquotum te krijgen. Die&#13;
waarde kan pas enige tijd later worden vastgesteld, wanneer de balans van legio&#13;
transacties is opgemaakt. Het arrest Rietman/Cremers is echter het enige arrest, waar&#13;
over de 'huidige waarde' wordt gesproken. In volgende arresten (Ruitenberg/Kampen,&#13;
Folkerts/Voogd) wordt gesproken over de waarde ten tijde van de 'litigieuze verkoop'.&#13;
In Bothenius Lohman/De Vries is het hof hierover expliciet waar hij overweegt:&#13;
'Ingevolge vaste rechtspraak moet in een geval als het onderhavige bij de vaststelling&#13;
van de vergoeding van de schade, die de gelaedeerde lijdt als gevolg van de wanprestatie,&#13;
worden uitgegaan van het tijdstip van die wanprestatie.' In Posthumus/Surhuizum&#13;
tenslotte stelt het hof dat de schade 'bestaat in de waarde van dat vermogensrecht, voor&#13;
zover door de pachter verloren, ten dage der wanprestatie ook indien op grond daarvan&#13;
de pachtovereenkomst met ingang van een later tijdstip (...) wordt ontbonden' en voegt&#13;
daaraan toe: 'In het ontbindingsvonnis kan de waarde van het vermogensrecht ten tijde&#13;
van het eerdere tijdstip - de wanprestatie - zeer wel worden berekend zoals in het&#13;
voorliggende geval ook is geschied.' Het is dus inmiddels duidelijk welk uitgangspunt&#13;
het hof hanteert.&#13;
De benadering van het hof is zeker de meest praktische en geeft ook de minste kans&#13;
op onbevredigende uitkomsten door haar 'lik-op-stuk'karakter. In gevallen waar de&#13;
pachtovereenkomst niet wordt ontbonden is een andere benadering zelfs niet goed&#13;
denkbaar. Hoewel het hof art. 6:104 NBW niet willen toepassen (zie boven) is er door&#13;
het bepalen van de vergoeding op de waarde ten tijde van de wanprestatie in zekere zin&#13;
toch sprake van een vaststelling van de schade in de vorm van een deel van de genoten&#13;
winst, zij het dat niet de winst, maar de waarde van het quotum ten tijde van de verkoop&#13;
door de pachter uitgangspunt is. Die waarde komt m.i. niet helemaal overeen met de&#13;
door de verpachter geleden schade, want die schade blijkt pas als de pachtovereenkomst&#13;
is geëindigd. Dan pas had de verpachter immers het quotum te gelde kunnen maken en&#13;
aan de pachter de vergoeding moeten uitbetalen. Hoogstens zou men nog kunnen&#13;
aansluiten bij reeds eerder besproken overwegingen uit de arresten Rietman/Cremers en Nunspeet/Kroes, waar het hof stelt dat de pachter, in plaats van het quotum te&#13;
vervreemden, zich tot de verpachter had dienen te wenden teneinde deze in de&#13;
gelegenheid te stellen het quotum te krijgen c.q. dit ter beschikking van de minister te&#13;
doen komen waartegenover de pachter een vergoeding voor het quotum had kunnen&#13;
bedingen. Als men stelt dat de pachter die verplichting heeft verzaakt, blijkt de schade&#13;
van de verpachter inderdaad op het moment van de vervreemding aan een derde. Het zou&#13;
echter gekunsteld zijn om te spreken van een (voorwaardelijke) verplichting van pachter&#13;
om tussentijds quotum aan de verpachter aan te bieden; de verplichting van de pachter&#13;
is, dat hij de band tussen het melkquotum en de gepachte grond tot het einde van zijn&#13;
gebruik van de grond moet handhaven. Uiteraard staat het hem vrij, tussentijds aan te&#13;
bieden het gebruik van de grond te beëindigen en de vergoeding te bedingen; van enige&#13;
verplichting daartoe is echter geen sprake.&#13;
Zoals ik echter al eerder stelde leidt de benadering van het hof, gelet op de&#13;
uitgangspunten van het quotumstelsel, tot de meest redelijke uitkomsten en daaraan&#13;
kunnen de bovenstaande bespiegelingen niets afdoen.&#13;
Een bijzonder probleem krijgt men, als de pachter slechts een gedeelte van het met&#13;
het gepachte samenhangende quotum heeft vervreemd en het overige quotum kan - en&#13;
moet - doen overgaan. Dan zou de schadevergoeding voor het vervreemde quotum&#13;
moeten worden vastgesteld op de helft van de waarde ten tijde van de wanprestatie en&#13;
de vergoeding voor het resterende quotum op de helft van de waarde ten tijde van het&#13;
einde van de pacht. In Pauw-Hoogendijk/Boom was van zo'n situatie sprake: het hof&#13;
bepaalde de vergoeding echter zonder nadere motivering voor beide situaties op de helft&#13;
van de waarde ten tijde van de wanprestatie en paste vervolgens verrekening toe. In&#13;
Dekkers/Van Halteren was een dermate gering quotum overgebleven, dat het hof ervan&#13;
kon uitgaan, dat het gehele quotum verloren was gegaan (zie boven). Het probleem werd&#13;
aldus omzeild.&#13;
DWANGMIDDELEN&#13;
De pachter moet aan het einde van de pachtovereenkomst het quotum aan de verpachter&#13;
doen toekomen, waartegenover hij recht heeft op een vergoeding. Wat kan de pachter&#13;
ondernemen als de verpachter geen - of een te lage - vergoeding biedt? Voor de hand ligt,&#13;
dat hij niet - zelfs niet als de verpachter geen enkele vergoeding biedt - het quotum aan&#13;
derden mag vervreemden, aldus ook het hof in het arrest Hernminga/Van Harinxma. Hij&#13;
kan immers meewerken aan de quotumovergang en vervolgens in een procedure voor&#13;
de pachtrechter zijn aanspraken op vergoeding in rechte laten erkennen. Een voor de&#13;
pachter eenvoudiger weg zou er zijn, als hij zijn verplichting tot meewerken aan de&#13;
quotumovergang kon opschorten totdat de verpachter een (voldoende hoge) vergoeding&#13;
zou bieden. In het geval Van der Veen/Tammenga was de pachtovereenkomst ten tijde&#13;
van de uitspraak van het hof bijna een jaar geëindigd zonder dat het quotum op naam&#13;
van de verpachter was geregistreerd. Oorzaak hiervan was, dat de verpachter als&#13;
vergoeding niet meer dan ƒ 1,25 per kg. wilde betalen en de pachter met dat bedrag geen&#13;
genoegen nam. Voor het hof betoogde de verpachter, dat de aan de pachter toe te kennen&#13;
vergoeding (door het hof op ƒ 1,50 per kg. vastgesteld) moest worden verminderd met schadevergoeding, omdat het melkquotum niet met ingang van het heffingsjaar&#13;
1988/89 was overgegaan. Het hof overwoog echter, dat het feit dat partijen geen&#13;
overeenstemming hadden bereikt over de vergoeding niet voor rekening van de&#13;
voormalige pachter kon worden gebracht nu de voormalige verpachter een te laag bod&#13;
had uitgebracht. Met andere woorden: de pachter is gerechtigd zijn medewerking op te&#13;
schorten totdat hem een voldoende hoge vergoeding wordt geboden. Hij loopt hiermee&#13;
wel enig risico, want meestal kan pas achteraf worden vastgesteld in hoeverre het bod&#13;
van de verpachter overeenstemt met de verkeerswaarde van het quotum. Biedt de&#13;
verpachter geen enkele vergoeding, dan doet dit risico zich uiteraard niet voor. Zie&#13;
Noord/Bonder en Nijborg, waar het hof overweegt '(•••) dat (de pachter) slechts tot&#13;
overdracht van meergemeld melkquotum aan (de verpachters) is gehouden indien dezen&#13;
hem daarvoor een vergoeding als gemeld voldoen.' Het lijkt er echter op, dat in een&#13;
echte patstelling de pachter als eerste moet optreden. Vergelijk Van de Wetering/Van&#13;
Ittersum, waar de vergoeding aan de pachter moest worden betaald 'indien en zodra'&#13;
deze aan de veroordeling tot medewerking aan quotumoverdracht gehoor gaf en de&#13;
verpachter geen wettelijke rente over de vergoeding hoefte te betalen omdat aannemelijk&#13;
was, dat hij enige schade had geleden door vertraging in de quotumovergang. De&#13;
pachter wilde hier primair het quotum zelf behouden en had dus zijn medewerking aan&#13;
overgang op de verpachter niet opgeschort in afwachting van een behoorlijke vergoeding.&#13;
Is de pachter verplicht tegen een bepaalde vergoeding mee te werken aan quotumovergang,&#13;
dan rijst de vraag, hoe die medewerking kan worden gewaarborgd. Een voor&#13;
de hand liggende weg is die van de dwangsom (zie bijv. Van der Veen/Tammenga en&#13;
Pauw-Hoogendijk/Boom). Ook mogelijk is echter, dat het veroordelend vonnis of arrest&#13;
van de rechter in de plaats treedt van die medewerking en dat de verpachter vervolgens&#13;
registratie van het quotum op naam van de nieuwe gebruiker buiten de pachter om kan&#13;
bewerkstelligen. Dat het hof dit toestaat blijkt uit de arresten Ruitenberg/Kampen en&#13;
Kasper/Kampen (bekrachtiging van vonnis in eerste aanleg in eindarrest).&#13;
EUROPESE ASPECTEN&#13;
De interpretatie van de regels over de superheffing - en wellicht van een gedeelte van&#13;
ons pachtrecht - is niet alleen een kwestie van nationaal beleid en rechtspraak, maar kan&#13;
niet worden losgezien van de Europese verordeningen waarop de superheffing is&#13;
gebaseerd. De Europese regels werken rechtstreeks in ons nationale stelsel door; men&#13;
kan zich er in een procedure op beroepen. De regels gaan zelfs vóór daarmee strijdige&#13;
nationale voorschriften.&#13;
Bij het Arnhemse hof is bij diverse gelegenheden een beroep gedaan op de Europese&#13;
regelgeving of op rechtspraak daarover. Het hof is tot nu toe weinig gevoelig voor&#13;
dergelijke beroepen gebleken. In Jansen/B ruurs achtte het hof het 'niet denkbaar' dat de&#13;
toepassing van de Beschikking Superheffing door de pachtkamer van het kantongerecht&#13;
in strijd met de EEG-verordeningen zou zijn, reden waarom het hof aan nadere uitleg&#13;
van die verordeningen door het Europese Hof van Justitie 'geen behoefte' had. In&#13;
Posthumus/Surhuizum, Hemminga/Van Harinxma en Van de Wetering/Van Ittersum wordt de vaste lijn van de rechtspraak van het hof niet in strijd of in overeenstemming&#13;
geacht met het arrest van het Hof van Justitie van de Europese Gemeenschappen inzake&#13;
Wachauf/Bondsrepubliek Duitsland (arrest van 13 juli 1989, weekoverzicht 10-14 juli&#13;
1989, nr. 17/89). Aangezien men ook over de uitleg van dit Europese arrest van mening&#13;
kan verschillen, kan ik mij de aanpak van het Arnhemse hof goed voorstellen.&#13;
VERLENGINGSPROCEDURE&#13;
De verlengingsprocedure betreft eigenlijk niet de bestemming van het quotum, maar de&#13;
bestemming van de grond. Wanneer de verpachter echter de pacht wil beëindigen met&#13;
een beroep op eigen landbouwkundig gebruik speelt het quotum op de achtergrond een&#13;
belangrijke rol. Met de beslissing over de grond is immers in principe ook het lot van&#13;
het quotum bezegeld (hoewel de rechter hierover in een verlengingsprocedure geen&#13;
uitspraak mag doen, aldus Hof Arnhem 22 mei 1990, Agr R 1990,4418; daartoe moet&#13;
een gewone procedure worden gevoerd). Als de rechter dus moet beoordelen of eigen&#13;
gebruik van het verpachte voor de verpachter van overwegende betekenis is of als hij&#13;
moet uitzoeken of door verlies van het gepachte het maatschappelijk bestaan van de&#13;
pachter ernstig zou worden aangetast, kan hij het quotum niet buiten beschouwing laten.&#13;
Dit bepaalt vaak nog sterker dan de grond de positie van de pachter en verpachter.&#13;
In de praktijk speelt het quotum dan ook een belangrijke rol in de beoordeling van het&#13;
verlengingsverzoek. Zo kan het zijn, dat de verpachter eigenlijk meer belang heeft bij&#13;
het melkquotum dan bij de verpachte grond. Bij de beoordeling van de vraag, of gebruik&#13;
van het verpachte voor hem van overwegende betekenis is moet de rechter uiteraard&#13;
rekening houden met de gangbare rechtspraak, dat het quotum in beginsel de grond&#13;
volgt. Geheel zonder uitzonderingen is die rechtspraak echter niet. Het is daarom de&#13;
vraag of de rechter overwegende betekenis zou kunnen aannemen als de verpachter bij&#13;
de grond eigenlijk niet zoveel belang heeft, maar wel bij uitbreiding van zijn produktiecapaciteit.&#13;
In de beschikking van 29 februari 1988, Agr R1988,4161 was deze vraag&#13;
niet aan de orde, want het eigen gebruik van het verpachte werd vooral met, maar ook&#13;
zonder het melkquotum van overwegende betekenis geacht. In de beschikking van 8&#13;
februari 1989, Agr R 1989,4285 (Van der Scheer/Postmus) betrok het hof echter vooral&#13;
het melkquotum in de overwegingen. Het overwoog, dat in de gedachtengang van de&#13;
minister het quotum overgaat krachtens een overeenkomst op basis van de voor de&#13;
melkproduktie gebruikte oppervlakte. De verpachter had in dit geval aangeboden, met&#13;
gesloten beurzen het quotum bij helfte te verdelen. Het hof achtte dit aanbod 'in de&#13;
gegeven omstandigheden alleszins redelijk' en nam overwegende betekenis aan.&#13;
Aangezien voordien was overwogen dat de verpachter er bij beëindiging van de&#13;
pachtovereenkomst in het bijzonder als melkproducent groot belang bij had dat 'het&#13;
melkquotum voor de verpachte grond behouden blijft en op hem overgaat' en op de&#13;
betekenis van de grond voor de verpachter in het geheel niet werd ingegaan, kan worden&#13;
aangenomen dat de beslissing eigenlijk het melkquotum betrof. De overwegingen van&#13;
het hof doen zelfs de vraag rij zen, of de verpachter geen aanspraak op het gehele quotum&#13;
had kunnen maken. Tussen dezelfde partijen werd vervolgens nog een procedure op&#13;
tegenspraak gevoerd, die reeds eerder in deze bijdrage ter sprake is gekomen. Vaak zal het melkquotum voor de verpachter niet van overwegende betekenis zijn,&#13;
omdat hij op basis van zijn melkproduktie al een redelijk quotum heeft. Dan komt men&#13;
toe aan de vraag of de pachter door verlies van het gepachte ernstig in de grondslag van&#13;
zijn maatschappelijk bestaan zou worden aangetast. Het zal duidelijk zijn, dat verlies&#13;
van een stukje weiland eenvoudiger kan worden opgevangen dan verlies van een&#13;
gedeelte van de produktiecapaciteit. Heeft de verpachter vooral belang bij de grond, dan&#13;
doet hij er verstandig aan, zich ten aanzien van het quotum coulant op te stellen. In Hof&#13;
Arnhem 7 april 1989, Agr R 1990,4312 wilde hij het quotum wel bij de pachter laten,&#13;
maar slechts onder voorwaarden waaraan de pachter niet wilde voldoen. Het hof achtte&#13;
wilsovereenstemming op dit punt onwaarschijnlijk en verlengde met zes jaren omdat de&#13;
pachter door verlies van 12 000 kg quotum ernstig in de grondslag van zijn maatschappelijk&#13;
bestaan zou worden aangetast. In de uitspraken van 7 juli 1987, AgrR 1989,4211,&#13;
22 januari 1990, Pr maart 1990 nr. 5 en 17 januari 1991, Agr R 1991,4486 was telkens&#13;
van een ruimhartiger en succesvoller opstelling van de verpachter sprake. In de&#13;
beschikking van 24 januari 1991, Agr R 1991, 4487 had de verpachter slechts ten&#13;
aanzien van een gedeelte van het gepachte succes. In deze gevallen bood de verpachter&#13;
meestal aan, het quotum om niet bij de pachter te laten. In Agr R 4486 had de verpachter&#13;
aangeboden de helft van het quotum bij de pachter te laten; het hof achtte ook in dit geval&#13;
geen ernstige aantasting aanwezig en overwoog, dat verrekening met gesloten beurzen&#13;
op zijn plaats was.&#13;
In de laatste uitspraak overwoog het hof nog, dat het de verpachter 'aan zijn&#13;
toezegging gebonden acht'. Juridisch betekent een dergelijke overweging niets. De&#13;
verpachter is al gebonden op grond van zijn eigen aanbod. Vermelding van dat aanbod&#13;
in de rechterlijke beschikking kan van belang zijn voor het bewijs dat hij het aanbod&#13;
heeft gedaan; de toevoeging dat de rechter hem eraan gebonden acht is hoogstens van&#13;
psychologische betekenis.&#13;
VOORKEURSRECHT; DE BESCHIKKING TROMP/FOLKERTSMA&#13;
Bij uitoefening van het voorkeursrecht kan de pachter het gepachte verkrijgen voor de&#13;
(verkeers)waarde in verpachte staat. Omdat de gebruiker van de grond niet wisselt, blijft&#13;
het quotum op naam van de voormalige pachter geregistreerd staan. Men kan zich&#13;
afvragen, of de verpachter enige vergoeding voor het melkquotum krijgt. Ik zou menen,&#13;
dat de taxatie door de grondkamer slechts ziet op het gepachte en de grondkamer dus&#13;
geen rechtstreekse mogelijkheden heeft, met het quotum rekening te houden. Wel is&#13;
denkbaar, dat een derde bereid is meer voor het gepachte te betalen dan de enkele&#13;
grondprijs omdat hij kansen ziet te eniger tijd de pacht te beëindigen en - zij het tegen&#13;
vergoeding - het quotum te verkrijgen. De derde kan bijvoorbeeld een landbouwer zijn&#13;
die eigen gebruik wil inroepen. Mede gelet op de betrekkelijk langdurige bescherming&#13;
van de pachter tegen een derde-landbouwer en de onzekerheden rond het voortbestaan&#13;
van de superheffing op langere termijn zal de derde doorgaans niet veel willen betalen&#13;
voor een toekomstige kans op melkquotum. Dit leidt tot de conclusie, dat</content><legacyfootnotes/><footnotes><footnote/></footnotes><auteurs>Prof. mr. A.H.T. Heisterkamp</auteurs><published>1991-12-01 00:00:00</published><modified>1991-12-01 00:00:00</modified><editiondate>1991-12-01</editiondate><htmlpath>https://denhollander.info/artikel/6208</htmlpath></article>
</articles></edition>