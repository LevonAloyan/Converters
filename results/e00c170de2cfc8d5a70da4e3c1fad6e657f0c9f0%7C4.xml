<edition><articles><article><jaar>2017</jaar><naam>Tijdschrift voor Agrarisch Recht</naam><uitgave>12</uitgave><aflevering>11</aflevering><searchword>TvAR 12/2017</searchword><id>14712</id><udhid>UDH:TvAR/14712</udhid><titel>Overzicht landinrichtingsjurisprudentie 2007-2017: het inrichtingsplan</titel><searchwords><searchword>TvAR 12/2017</searchword><searchword>UDH:TvAR/14712</searchword></searchwords><attachments><attachment><name>19552.pdf</name><extention>pdf</extention><url>https://denhollander.info/download/19552/ci</url></attachment></attachments><inleiding>&lt;p&gt;In 2011 verscheen in dit tijdschrift een artikel van de hand van mr. drs. H.F.A.M. Schuurmans waarin een overzicht werd gegeven van de landinrichtingsjurisprudentie over de jaren 1997 tot en met 2010. Het overzicht had betrekking op de Landinrichtingswet. Deze wet is met ingang van 1 januari 2007 ingetrokken en per gelijke datum vervangen door de Wet inrichting landelijk gebied (hierna: Wilg). Inmiddels is er ruim tien jaar ervaring met de Wilg. In dit artikel wordt een overzicht gegeven van de onder de Wilg gewezen jurisprudentie met betrekking tot het inrichtingsplan. In een volgend artikel komt de herverkaveling aan de orde. &lt;/p&gt;</inleiding><content>&lt;h3&gt;1. Inleiding&lt;/h3&gt;&lt;p&gt;Landinrichting is volgens art. 16 Wilg de ‘&lt;span class="italic"&gt;verbetering van de inrichting van het landelijke gebied overeenkomstig de functies van dat gebied, zoals deze in het kader van de ruimtelijke ordening zijn aangegeven&lt;/span&gt;’. Daarbij gaat het om uitvoering van werken en herindeling van het grondgebruik, voor agrarische en niet-agrarische doeleinden.[2] De uitvoering van werken kan ter hand worden genomen nadat het inrichtingsplan is bekendgemaakt (art. 36 lid 1 Wilg). Ook voor de herindeling van het grondgebruik, de zogenaamde herverkaveling, is het inrichtingsplan de grondslag. Achtereenvolgens zal dan ook eerst de jurisprudentie met betrekking tot het inrichtingsplan worden besproken, om in een volgend artikel in te gaan op de verschillende onderdelen van de herverkaveling. Ook het vrijwillig ruilen van gronden – de zogenaamde ‘ruilverkaveling bij overeenkomst’, doorgaans vrijwillige kavelruil genoemd – is als vorm van landinrichting geregeld in de Wilg (art. 85-88). De vrijwillige kavelruil zal echter niet in dit overzicht worden meegenomen.[3]&lt;/p&gt;&lt;h3&gt;2. Inrichtingsplan &lt;/h3&gt;&lt;p&gt;Behoudens vrijwillige kavelruil begint landinrichting altijd met de vaststelling van een inrichtingsplan.[4] Alleen gedeputeerde staten zijn bevoegd een inrichtingsplan vast te stellen en het is derhalve aan hen om te besluiten landinrichting toe te passen (art. 17 lid 1 Wilg). Het inrichtingsplan is vooral een uitvoeringsplan. Dit blijkt uit hetgeen in art. 17 Wilg wordt omschreven als de inhoud van het inrichtingsplan. Een inrichtingsplan komt tot stand volgens de uniforme openbare voorbereidingsprocedure als bedoeld in afdeling 3.4 van de Algemene wet bestuursrecht (hierna: Awb). &lt;/p&gt;&lt;h3&gt;3. Beperkte beroepsmogelijkheden&lt;/h3&gt;&lt;p&gt;Tegen de vaststelling van een inrichtingsplan staat beroep in één instantie open op de Afdeling bestuursrechtspraak van de Raad van State (hierna: ABRvS). De reikwijdte van deze beroepsmogelijkheid is beperkt tot die onderdelen van een inrichtingsplan die aan te merken zijn als besluit in de zin van art. 1:3 lid 1 Awb. Deze onderdelen zijn in de wet opgesomd.[5] Het gaat om de begrenzing van de blokken (dit zijn de gebiedsdelen waar herverkaveling plaatsvindt), de toepassing van korting, de toewijzing van eigendom, beheer en onderhoud, de aanduiding van wegen die aan de openbaarheid worden onttrokken en de opname van wegen die openbaar worden. De ABRvS toetst strak aan de in de wet opgesomde besluitonderdelen. Voor zover een beroep niet is gericht tegen een van deze onderdelen, verklaart de ABRvS zich onbevoegd. &lt;/p&gt;&lt;p&gt;Zo achtte de ABRvS zich onbevoegd kennis te nemen van een beroep tegen de realisatie van een schouwpad, aangezien uit het inrichtingsplan volgde dat het schouwpad geen deel uitmaakte van de toewijzing en daarom niet was te scharen onder een van de onderdelen waartegen beroep mogelijk was.[6] Van beroepen tegen de realisatie van een bufferzone tussen het natuurgebied Bargerveen en de omliggende landbouwgronden kon de ABRvS evenmin kennisnemen. Aangevoerd werd dat de bufferzone in belangrijke mate bepalend was geweest voor de begrenzing van het blok. Hieruit volgde echter niet dat de beroepen gericht waren tegen de begrenzing van het blok zelf. In het inrichtingsplan stond dat de aanleg van de bufferzone zou worden gerealiseerd door middel van grondaankoop en uitruil van gronden in het kader van een herverkaveling. Er was dus ook geen sprake van toepassing van korting en evenmin van toewijzing. De ABRvS concludeerde dat de beroepen niet waren gericht tegen onderdelen waartegen beroep kon worden ingesteld.[7] Evenmin was de ABRvS bevoegd kennis te nemen van een beroep tegen de aanleg van een nieuw wandelpad ten zuidwesten van de huiskavel van appellante. Uit het inrichtingsplan bleek dat de recreatieve paden overal samenvielen met de eigendom van een gemeente of een natuurbeschermingsorganisatie. Voor de realisatie van deze paden was derhalve geen grondaankoop vereist. In zoverre kon appellante niet worden gevolgd in haar standpunt dat voor het wandelpad een korting zou worden toegepast. Ten aanzien van de openbaarheid van het pad was in het plan niets aangegeven. Gelet hierop was dit onderdeel van het inrichtingsplan niet te scharen onder één van de onderdelen waartegen beroep openstond.[8] &lt;/p&gt;&lt;p&gt;De oudste jurisprudentie in deze overzichtsperiode heeft betrekking op plannen die door provinciale staten werden vastgesteld volgens de procedure van de Reconstructiewet concentratiegebieden (Rwc).[9] Dit betreft uitwerkingsplannen welke op grond van het overgangsrecht gelijk werden gesteld met inrichtingsplannen.[10] Deze uitwerkingsplannen moesten worden voltooid volgens de bepalingen van de Wilg. Anders dan bij een inrichtingsplan was met betrekking tot een uitwerkingsplan geen wettelijke opsomming gegeven van de onderdelen waartegen beroep openstond.[11] Ingevolge de Rwc was de ABRvS bevoegd om kennis te nemen van beroepen tegen het uitwerkingsplan. Gelet op het doel en de strekking van de Rwc betekende dit echter niet dat beroep openstond tegen alle onderdelen van het plan. De ABRvS onderzocht ambtshalve of het beroep betrekking had op onderdelen die waren gericht op rechtsgevolg.[12] Tegen elementen die niet waren gericht op rechtsgevolg kon geen beroep worden ingesteld. De beroepen voor zover gericht tegen deze onderdelen verklaarde de ABRvS niet-ontvankelijk. &lt;/p&gt;&lt;p&gt;Zo verklaarde de ABRvS de beroepen van appellanten dat de vernattingsmaatregelen en de maatregel die voorziet in nieuwe natuur ten onrechte niet zijn onderbouwd met onderzoeksgegevens niet-ontvankelijk evenals het gestelde dat de gronden in waarde zouden verminderen als gevolg van de vernattingsmaatregelen. Er waren in de beroepsschriften geen aanknopingspunten te vinden dat de vernattingsmaatregelen betrekking hadden op eigendomsoverdracht van gronden langs de beken aan het waterschap.[13] Ook beroepen tegen de robuuste verbindingszone, de nieuwe natuur en de ecologische verbindingszones werden niet-ontvankelijk verklaard. De begrenzing van deze gebieden was overgenomen uit het Natuurgebiedsplan Overijssel en het uitwerkingsplan voorzag niet in verplichte verkoop van voor deze natuurdoeleinden begrensde huiskavels. Ook werd door een dergelijke begrenzing geen wijziging in de bestemming van de desbetreffende gronden aangebracht.[14] In een andere zaak kon appellant zich niet verenigen met het feit dat in het uitwerkingsplan stond dat agrarische bouwblokken in het kleinschalige landschap niet zouden worden vergroot. De ABRvS was van oordeel dat deze beleidsuitspraak nog nader onderzoek, vaststelling van de feiten, beoordeling en (belangen)afweging door de bestemmingsplanwetgever zou vergen. De formulering van de beleidsuitspraak was te weinig concreet om te worden aangemerkt als een op rechtsgevolg gericht element uit het uitwerkingsplan.[15]&lt;/p&gt;&lt;h3&gt;4. Ontvankelijkheid van het beroep&lt;/h3&gt;&lt;p&gt;Een belanghebbende kan tegen een besluit beroep instellen (art. 8:1 Awb). Indien appellant geen belanghebbende is bij het bestreden besluitonderdeel is het beroep niet-ontvankelijk. Appellant die in beroep gaat tegen de aanleg van een kortingselement – dat is het element dat door middel van korting en toewijzing wordt gerealiseerd, bijvoorbeeld een ecologische verbindingszone – is geen belanghebbende als hij geen zakelijk gerechtigde of pachter is met betrekking tot de gronden die nodig zijn voor de realisatie van het kortingselement.[16] &lt;/p&gt;&lt;p&gt;Van bovengenoemde strakke lijn werd afgeweken in een beroep tegen de aanleg van een ruiterpad. Het ruiterpad was niet gesitueerd over de grond van appellant maar, blijkens de uitspraak ‘&lt;span class="italic"&gt;tussen zijn bedrijfskavel en zijn veldkavel&lt;/span&gt;’. Volgens appellant leidde het ruiterpad tot beperkingen in zijn bedrijfsvoering en maakte het gebruik van koeienoversteekplaatsen onmogelijk. Hoewel hieruit niet blijkt dat appellant zakelijk gerechtigde of pachter was van de ondergrond van het aan te leggen ruiterpad, werd zijn beroep wel inhoudelijk behandeld.[17] Overigens verklaarde de ABRvS het beroep ongegrond aangezien de aanleg van het ruiterpad niet tot zoveel extra beperkingen van de oversteekplaatsen zou leiden, dat gedeputeerde staten om die reden hadden moeten afzien van het ruiterpad op deze plaatsen. De uitspraak vermeldt niet of het ruiterpad door middel van korting en toewijzing zou worden gerealiseerd, maar daar moet wel vanuit worden gegaan, omdat anders het beroep reeds zou stranden op de onbevoegdheid van de ABRvS.&lt;/p&gt;&lt;p&gt;Om als belanghebbende in de zin van de Awb te kunnen worden aangemerkt, dient een natuurlijk persoon een voldoende objectief en actueel, eigen, persoonlijk belang te hebben dat hem in voldoende mate onderscheidt van anderen en dat rechtstreeks wordt geraakt door het bestreden besluit. Geen belanghebbende was de persoon die in beroep ging tegen het feit dat de gronden van landgoed ‘Het Meuleman’ ten onrechte niet waren opgenomen in het uitwerkingsplan. Terzijde: de uitspraak maakt niet duidelijk of appellant eigenaar was van het landgoed. De ABRvS stelde vast dat het woonadres van appellant zich op ongeveer 900 meter van de oostelijke plangrens bevond en dat de afstand tussen woonadres en landgoed (buiten het plangebied) ruim een kilometer bedroeg. Er waren geen feiten of omstandigheden aangevoerd dat ondanks deze afstand een objectief en persoonlijk belang van appellant rechtstreeks door het besluit zou worden geraakt, voor zover dat betrekking had op de planbegrenzing. Het beroep was niet-ontvankelijk.[18] &lt;/p&gt;&lt;p&gt;Ook het ontbreken van procesbelang leidt tot niet-ontvankelijkheid. Appellanten betoogden dat bij het plan ten onrechte de eigendom, het beheer en het onderhoud van een deel van de achter en naast hun erven gelegen sloot aan hen werd toegewezen. De ABRvS stelde vast dat nergens uit bleek dat sprake was van toewijzing. De enkele omstandigheid dat de sloot op de plankaart was aangeduid als ‘te vervallen hoofdwatergang’ bracht geen toewijzing met zich, nu in het plan niet was bepaald dat als zodanig aangeduide watergangen aan de eigenaren van aanliggende percelen zouden worden toegewezen.[19]&lt;/p&gt;&lt;p&gt;Verder is niet-ontvankelijk het beroep dat niet steunt op een eerder naar voren gebrachte zienswijze, tenzij dit belanghebbende redelijkerwijs niet kan worden verweten (art. 6:13 Awb).[20] Appellant was eerst na afloop van de periode waarin het ontwerp-uitwerkingsplan ter inzage had gelegen in het gebied komen wonen. Dat gaf geen rechtvaardiging als vorenbedoeld. De ABRvS nam daarbij in aanmerking dat appellant reeds voordat de zienswijzetermijn was aangevangen eigenaar was geworden van het perceel teneinde daar een woning te bouwen. Appellant had zich van de inhoud van het ontwerp op de hoogte kunnen stellen en eventueel naar aanleiding daarvan een zienswijze kunnen indienen.[21] &lt;/p&gt;&lt;p&gt;Als gedeputeerde staten het inrichtingsplan in afwijking van het ontwerp-inrichtingsplan hebben vastgesteld vloeit uit de strekking van art. 6:13 Awb voort dat het beroep van appellant dat niet steunt op een eerder naar voren gebrachte zienswijze slechts ontvankelijk is voor zover hij door de vaststelling van het inrichtingsplan in een nadeliger positie is komen te verkeren ten opzichte van het ontwerp-inrichtingsplan. Van een nadeliger positie was geen sprake bij wijziging van de aanduiding op de kaart van het kortingselement van ‘te behouden kampenstructuur’ in ‘te versterken kampenstructuur’. In de maatregel tot het toepassen van korting was naar het oordeel van de ABRvS geen wijziging aangebracht.[22] &lt;/p&gt;&lt;p&gt;Dat een beroep dient te steunen op een eerder naar voren gebrachte zienswijze betekent overigens niet dat appellant zich in het beroepschrift kan beperken tot het verwijzen naar de inhoud van zijn zienswijze, indien door gedeputeerde staten is ingegaan op deze zienswijze. Hij zal in het beroepschrift of ter zitting redenen moeten aanvoeren waarom de weerlegging van de desbetreffende zienswijze in het bestreden besluit onjuist zou zijn.[23]&lt;/p&gt;&lt;p&gt;Onderdelen die eerst ter zitting naar voren zijn gebracht blijven in de beroepsprocedure buiten beschouwing. ‘&lt;span class="italic"&gt;Binnen de beroepstermijn of, als een nadere termijn voor het aanvullen van de gronden is gegeven, uiterlijk binnen die termijn, dient vast te staan waartegen de beroepsgronden zijn gericht. Gelet op het belang van een efficiënte geschilbeslechting, dat ook ten grondslag ligt aan artikel 6:13 van de Awb, alsmede de rechtszekerheid van de andere partijen, kan niet worden&lt;/span&gt; &lt;span class="italic"&gt;aanvaard dat de omvang van het geschil na afloop van die termijn wordt uitgebreid.&lt;/span&gt;’, aldus de ABRvS.[24]&lt;/p&gt;&lt;h3&gt;5. Formele bezwaren&lt;/h3&gt;&lt;p&gt;Formele of procedurele bezwaren hebben betrekking op de totstandkoming van het inrichtingsplan. Ongeacht de eerder genoemde beperkte beroepsmogelijkheden worden deze bezwaren inhoudelijk behandeld. Een voorbeeld van een fundamenteel formeel gebrek van een besluit is het ten onrechte ontbreken van een milieueffectrapportage (MER).[25] Beroep werd ingesteld tegen het standpunt van gedeputeerde staten dat voor het inrichtingsplan geen MER opgesteld behoefde te worden. De ABRvS overwoog dat gedeputeerde staten zich terecht op dit standpunt hadden gesteld.[26] &lt;/p&gt;&lt;p&gt;Het beroep waarin wordt betoogd dat niet is voldaan aan de in art. 7:10 Awb genoemde termijn een beslissing op bezwaar te nemen is reeds hierom in zoverre ongegrond nu deze bepaling niet van toepassing is.[27] &lt;/p&gt;&lt;p&gt;Gelijksoortige zienswijzen mogen in een reactienota gezamenlijk worden behandeld. Deze wijze van behandeling kan niet als onzorgvuldig worden aangemerkt.[28] Art. 3:46 Awb verzet zich er niet tegen dat de zienswijzen samengevat worden weergegeven. Dat niet op ieder argument ter ondersteuning van een zienswijze afzonderlijk is ingegaan, is op zichzelf geen aanleiding voor het oordeel dat het bestreden besluit niet voldoende is gemotiveerd.[29] Voorts is er geen fatale termijn voor de beantwoording van zienswijzen en is er geen verplichting belanghebbenden in de gelegenheid te stellen hun zienswijze mondeling toe te laten lichten.[30] &lt;/p&gt;&lt;h3&gt;6. Inhoudelijke bezwaren&lt;/h3&gt;&lt;p&gt;Zoals reeds eerder is opgemerkt kunnen de inhoudelijke bezwaren slechts betrekking hebben op de begrenzing van de herverkavelingsblokken, de toepassing van korting, de toewijzing van eigendom, beheer en onderhoud, de aanduiding van wegen die aan de openbaarheid worden onttrokken en de opname van wegen die openbaar worden.&lt;/p&gt;&lt;p&gt;De ABRvS toetst of gedeputeerde staten bij de afweging van de verschillende belangen in redelijkheid de belangen van de belanghebbenden ondergeschikt hebben kunnen achten aan de belangen die met het vaststellen van het inrichtingsplan worden gediend (marginale toetsing). Een plan is onzorgvuldig voorbereid als uit de stukken niet blijkt dat in het voorliggende geval een belangenafweging heeft plaatsgevonden.[31] &lt;/p&gt;&lt;h4&gt;6.1. Begrenzing van het herverkavelingsblok&lt;/h4&gt;&lt;p&gt;Het besluitonderdeel betreffende de begrenzing van het herverkavelingsblok is aan de orde bij de vraag of kavels wel of niet in het blok moeten worden opgenomen. Bij een beroep tegen opname van kavels in het herverkavelingsblok was het standpunt van gedeputeerde staten dat er objectief gezien geen redenen bestonden om deze kavels op voorhand buiten de herverkaveling te houden onvoldoende gemotiveerd. De ABRvS overwoog dat het college van gedeputeerde staten voor de afzonderlijke kavels in het inrichtingsplan diende te bezien of er een kans was, en zo ja hoe groot de kans was, dat deze daadwerkelijk zouden worden uitgeruild en of deze kavels vervolgens in het herverkavelingsblok dienden te worden opgenomen, dan wel daarvan uitgezonderd dienden te worden. In het onderhavige geval was niet afdoende aangegeven waarom er gerede kans bestond dat de kavels zouden worden uitgeruild en zodoende binnen het herverkavelingsblok opgenomen dienden te worden.[32] In een ander geval zag de ABRvS niet in waarom opname van een huiskavel in het blok noodzakelijk was in het belang van de betreffende grondeigenaar dan wel in het belang van de land-&lt;br/&gt;inrichting, nu gedeputeerde staten zich ter zitting op het standpunt hadden gesteld dat de kans dat in het onderhavige geval de huiskavel zou worden uitgeruild niet groot was. Volgde vernietiging van het bestreden onderdeel wegens strijd met art. 3:46 Awb. Voldoende gemotiveerd daarentegen was de toelichting dat sprake was van een veldkavel zonder bebouwing, waardoor niet onaannemelijk was dat er een gerede kans bestond dat de desbetreffende veldkavel zou worden uitgeruild.[33]&lt;/p&gt;&lt;p&gt;Opmerkelijk is de behandeling van een beroep tegen de begrenzing van het inrichtingsplan Schinveldse Es. Appellant kon zich niet verenigen met de begrenzing van het inrichtingsplan en betoogde dat zijn perceel ten onrechte hierin was opgenomen. De ABRvS overwoog: ‘&lt;span class="italic"&gt;De Afdeling&lt;/span&gt; &lt;span class="italic"&gt;stelt voorop dat aan het college in beginsel een grote mate van beleidsvrijheid toekomt bij het bepalen van de begrenzing van een inrichtingsplan.’&lt;/span&gt;.[34] De begrenzing van een inrichtingsplan is echter geen voor beroep vatbaar onderdeel en de ABRvS had zich onbevoegd dienen te verklaren. Denkbaar is dat in dit geval de blokgrens samenviel met de begrenzing van het inrichtingsplan, maar dat neemt niet weg dat het ook dan om twee juridisch te onderscheiden begrenzingen gaat.[35] &lt;/p&gt;&lt;p&gt;Het beroep tegen de begrenzing van de herverkavelingsblokken vanwege de vrees dat kavels als gevolg van de herverkaveling verder weg zullen komen te liggen was ongegrond. De ABRvS overwoog dat herverdeling van de kavels eerst kan plaatsvinden indien de gronden worden herverdeeld in een zogenoemd plan van toedeling. Tegen een dergelijk plan van toedeling, dat onderdeel uitmaakt van een ruilplan, staat afzonderlijk beroep open bij de burgerlijke rechter ingevolge art. 69 lid 1 Wilg.[36]&lt;/p&gt;&lt;p&gt;Een bijzonder geval deed zich voor met betrekking tot het opnemen van kavels binnen het herverkavelingsblok vanwege de aanwezigheid van een weg, welke op grond van het inrichtingsplan in eigendom, beheer en onderhoud aan de gemeente zou worden toegewezen. Blijkens de uitspraak werd ter zitting echter door gedeputeerde staten gesteld dat de desbetreffende kavels ‘uitsluitend’ binnen het herverkavelingsblok waren gebracht vanwege het openbaar maken van de weg. ABRvS: ‘&lt;span class="italic"&gt;Naar het oordeel van de Afdeling heeft het college hiermee onvoldoende gemotiveerd waarom het noodzakelijk is om de gehele kavels van appellant in het herverkavelingsblok op te nemen. Hierbij betrekt de Afdeling dat voor het openbaar maken van de weg juist het instrument van de korting kan worden toegepast, hetgeen blijkens het inrichtingsplan voor weg 17 ook zal geschieden. Door het toepassen van een korting is het op zichzelf niet noodzakelijk de kavels waarop deze korting wordt toegepast ook geheel of gedeeltelijk op te nemen in het herverkavelingsblok.’.&lt;/span&gt; De ABRvS verklaarde het beroep tegen de opname van de betreffende kavels in het herverkavelingsblok gegrond en het beroep tegen toepassing van korting en toewijzing van de weg ongegrond.[37] Bijzonder aan deze uitspraak zijn de overwegingen van de ABRvS met betrekking tot het toepassen van korting. Ik zal dit nader toelichten. &lt;/p&gt;&lt;p&gt;Korting, toewijzing en openbaarmaking zijn drie verschillende wettelijke voorzieningen die vaak samen worden toegepast. Bijvoorbeeld zoals in de hierboven aangehaalde uitspraak om een weg openbaar te maken en tevens de eigendom toe te wijzen aan een openbaar lichaam. Voor het openbaar maken volstaat blijkens art. 33 lid 2 Wilg het ‘enkele feit’ van opneming van de weg in het inrichtingsplan. Daarvoor hoeft de betreffende weg dus niet in het herverkavelingsblok te worden opgenomen. Tot zover kan de ABRvS worden gevolgd in haar oordeel dat voor openbaarmaking van de weg geen noodzaak bestaat om de kavels in het blok op te nemen. Onbegrijpelijk is echter dat de ABRvS hierbij betrekt dat voor het openbaar maken van wegen ‘juist’ het instrument van de korting kan worden toegepast. Het kortingsinstrument draagt immers niet bij aan openbaarmaking maar ziet enkel op het verkrijgen van de beschikking over eigendom. Korting is naast onteigening een instrument om gronden vrij te maken teneinde die gronden in eigendom toe te kunnen wijzen aan openbare lichamen. Als naast openbaarmaking tevens nodig wordt geacht dat de eigendom van de weg in handen komt van een openbaar lichaam is toewijzing aan de orde. Voor toewijzing is het niet nodig dat de weg onderdeel uitmaakt van het herverkavelingsblok. Art. 28 Wilg bepaalt immers dat het inrichtingsplan voorziet in toewijzing. Om gronden toe te kunnen wijzen moet echter wel over de gronden kunnen worden beschikt. In het inrichtingsplan wordt aangegeven op welke wijze gedeputeerde staten de beschikking krijgen over de toe te wijzen gronden: door de gronden te onteigenen of een korting toe te passen. Korting kan alleen worden toegepast binnen een herverkavelingsblok (zie art. 56 Wilg). Door met een bepaald percentage (maximaal 5) te korten op de toedelingsaanspraken van alle eigenaren blijft er grond ‘over’ in het blok. Deze grond is beschikbaar om het kortingselement toe te wijzen. De eigenaar van de grond onder het kortingselement wordt dan elders in het blok gecompenseerd. Vanwege de procentuele korting dragen alle eigenaren in gelijke mate bij aan de korting (solidariteitsbeginsel). Gelet op het voorgaande kan de ABRvS niet worden gevolgd in haar overweging dat het niet noodzakelijk is om kavels waarop korting wordt toegepast op te nemen in het herverkavelingsblok. Die noodzaak is er wel. Tenslotte nog het volgende. Hoewel dat niet duidelijk uit de uitspraak blijkt veronderstel ik dat de weg deel uitmaakte van de als gevolg van de uitspraak van de ABRvS buiten de blokgrens te brengen kavels en dat daarmee dus ook de weg buiten de blokgrens is gebracht. Daarmee wordt de door de ABRvS in stand gelaten korting een illusie. De consequentie van dit alles is dat in het geval de eigenaar van de weg niet mee zou willen werken aan overdracht van de weg onteigening nodig is alvorens toewijzing kan plaatsvinden. Dat is een aanmerkelijk zwaardere procedure dan de beoogde toepassing van korting en toewijzing. &lt;/p&gt;&lt;p&gt;In het voorgaande is reeds kort de systematiek met betrekking tot korting en toewijzing besproken. Onderstaand zal worden ingegaan op de jurisprudentie.&lt;/p&gt;&lt;h4&gt;6.2. Toepassing van korting en toewijzing van eigendom, beheer en onderhoud&lt;/h4&gt;&lt;p&gt;Het belang van korting moet blijken uit de doelstellingen van het inrichtingsplan. Zo achtte de ABRvS het standpunt van gedeputeerde staten dat het noodzakelijk was een korting toe te passen ten behoeve van de in het inrichtingsplan opgenomen watergang niet onredelijk, waarbij in aanmerking werd genomen dat het verbeteren van de waterhuishouding één van de doelen was die in het kader van een goede inrichting van het gebied werd nagestreefd.[38] &lt;/p&gt;&lt;p&gt;Het in het inrichtingsplan opgenomen uitgangspunt om voor alle wegen die een openbaar karakter hebben de kortingsmaatregel toe te passen en deze wegen toe te wijzen in eigendom, beheer en onderhoud aan de desbetreffende gemeente, achtte de ABRvS geen overtuigende motivering voor korting en toewijzing van een weg die in eigendom aan appellant toebehoorde.[39]&lt;/p&gt;&lt;p&gt;De locatie van het kortingselement dient voldoende te worden gemotiveerd. Voor het versterken van de zogenaamde kampenstructuur – een patroon van percelen omzoomd door houtwallen – was voorzien in korting van een strook van vijf meter welke in eigendom zou worden toegewezen aan de gemeente. Deze strook doorsneed een huiskavel en niet in geschil was dat deze doorsnijding de bedrijfsvoering zou kunnen belemmeren. De ABRvS achtte van belang dat gedeputeerde staten niet overtuigend hadden gemotiveerd waarom de gekozen locatie meer geschikt zou zijn dan de locatie van de twee door appellant voorgestelde alternatieven. Volgde vernietiging van het bestreden besluit wegens strijd met art. 3:46 Awb.[40] &lt;/p&gt;&lt;p&gt;Anders was het met de aanleg van beekbegeleidende stroken van vijf meter breed aan beide zijden van enkele beken in Losser. Deze stroken waren uit ecologisch oogpunt gewenst en nodig om de uitspoeling van meststoffen te voorkomen. De stroken zouden door korting worden verkregen en worden toegewezen aan het waterschap. Volgens appellanten kon het vormen van een buffer om uitspoeling tegen te gaan ook zonder de voorziene maatregelen worden gerealiseerd, maar zij hadden volgens de ABRvS niet aannemelijk gemaakt dat provinciale staten een onredelijk standpunt hadden ingenomen. Vaststond dat door de maatregel de percelen van appellanten – waaronder een huiskavel – werden verkleind. De ABRvS nam in aanmerking dat in het uitwerkingsplan stond dat gestreefd zou worden de korting te compenseren in grond, zodat de totale bedrijfsoppervlakte gelijk zou blijven. Korting van de huiskavel zou bij voorkeur gecompenseerd worden in grond aansluitend aan de huiskavel. Indien dit niet mogelijk zou blijken te zijn, zou volgens het uitwerkingsplan compensatie in vergroting van de veldkavel(s) of in geld plaatsvinden. Mocht het laatste geval zich voordoen dan zou een geldelijke verrekening plaatsvinden voor de verslechtering van de huiskavel, aldus het uitwerkingsplan. Provinciale staten hadden aldus in redelijkheid meer gewicht kunnen toekennen aan de voorziene maatregelen; het beroep was ongegrond.[41] Waarschijnlijk heeft de ABRvS mee laten wegen dat de stroken langs bestaande beken werden aangelegd en er dus geen sprake was van een nieuwe doorsnijding. &lt;/p&gt;&lt;p&gt;Bij de aanleg van een nieuwe beek overwoog de ABRvS dat toepassing van korting en toewijzing redelijk was maar dat het belang van appellant zwaarder moest wegen. Het tracé van de nieuwe waterloop doorsneed de huiskavel van appellant en de ABRvS had niet uit het uitwerkingsplan kunnen afleiden hoe voldoende compensatie voor de doorsnijding van de huiskavel zou worden geboden. Daarbij was mede van belang het uitgangspunt van het uitwerkingsplan om aan melkveehouderijen huiskavels toe te delen van een voldoende omvang. Ter zitting werd nog betoogd dat door het aanbrengen van een duiker over de gehele lengte van de beek het mogelijk zou zijn om de beek passeerbaar te maken. De ABRvS ging hier echter niet in mee. Nog daargelaten of dit voldoende compensatie was, stelde de ABRvS vast dat deze wijze van uitvoering niet bleek uit het uitwerkingsplan. De conclusie was dat het besluit een deugdelijke motivering ontbeerde.[42] Ook de toepassing van korting voor de aanleg van fietspaden waarbij huiskavels werden doorsneden leverde strijd op met art. 3:46 Awb. De ABRvS achtte de toepassing van korting in dit geval in beginsel passend. Gelet op het uitgangspunt van het uitwerkingsplan dat huiskavels in principe niet zouden worden verkleind, had de ABRvS echter niet uit het uitwerkingsplan kunnen afleiden hoe voldoende compensatie zou worden geboden voor de doorsnijding. Provinciale staten hadden weliswaar betoogd dat compensatie zou plaatsvinden aansluitend aan de huiskavel, maar zij waren voorbijgegaan aan de omstandigheid dat door de aanleg van de fietspaden tevens gronden van de huiskavels zouden worden afgesneden.[43]&lt;/p&gt;&lt;p&gt;Een doorsnijding van veldkavels wordt anders beoordeeld dan een doorsnijding van huiskavels. Bij veldkavels mag in aanmerking worden genomen dat het niet ondenkbaar is dat de doorsneden veldkavels in het kader van het plan van toedeling geheel of gedeeltelijk zullen worden verplaatst, zodat van doorsnijding geen sprake (meer) zal zijn.[44] Aan het algemeen belang van de aanleg van een ecologische verbindingszone over een deel van de veldkavel van appellant, mocht meer gewicht worden toegekend dan aan het belang van appellant bij het behoud van de gehele veldkavel. Gedeputeerde staten hadden bij hun afweging mogen betrekken dat via het ruilplan compensatie in grond zou plaatsvinden. Daarbij was van belang dat gedeputeerde staten aannemelijk hadden gemaakt dat binnen het herverkavelingsblok voldoende compensatiegronden beschikbaar waren.[45]&lt;/p&gt;&lt;p&gt;Het ruilplan kan aldus een rol spelen bij de afweging van belangen. Daarbij moet wel voldoende zicht zijn op de oplossing die het ruilplan kan bieden. Het simpelweg doorschuiven van een probleem naar het ruilplan zonder een oplossing aannemelijk te maken is in strijd met art. 3:46 Awb. Appellant was eigenaar van een gedeelte van de gronden waarop verbreding van de Zandwetering was voorzien en waarvoor een korting zou worden toegepast. Door deze maatregel zou de huidige zuidelijke ontsluiting ten behoeve van de landbouwgronden van appellant komen te vervallen. Volgens gedeputeerde staten zou in het kader van het opstellen van het plan van toedeling worden bezien of en zo ja, waar zou worden voorzien in een nieuwe ontsluitingsweg. De ABRvS meende dat de afweging van het belang van verbreding van de Zandwetering tegenover het belang van appellant voor het behoud van de ontsluitingsweg ten onrechte was doorgeschoven naar het plan van toedeling. De korting zou immers met het inrichtingsplan bindend worden, terwijl niet inzichtelijk was of een ontsluitingsweg elders tot de mogelijkheden zou behoren.[46]&lt;/p&gt;&lt;p&gt;In het voorgaande is aandacht besteed aan motiveringsgebreken. Strijd met het rechtszekerheidsbeginsel was aan de orde bij de voorgenomen aanleg van een fietspad langs de Wooldseweg. Een korting ten behoeve van een verkeersveilige fietsverbinding achtte de ABRvS op zichzelf passend. Ter zitting was echter gebleken dat het fietspad niet zou worden aangelegd indien daarmee de Natuurschoonwet-status van de gronden negatief zou worden beïnvloed. Ook zou nog overleg plaatsvinden over het exacte tracé. Onduidelijk was derhalve óf de fietsverbinding zou worden gerealiseerd en zo ja, wat het exacte tracé zou zijn. Deze onzekerheid leverde strijd op met het rechtszekerheidsbeginsel.[47] &lt;/p&gt;&lt;p&gt;De Natuurschoonwet-status hoeft overigens niet in de weg te staan aan toepassing van korting. De ABRvS overwoog dat de status van Het Oldenzaalse Veen, een onder de Natuurschoonwet 1928 gerangschikt landgoed, niet tot een uitzondering hoefde te leiden voor wat betreft de toepassing van een korting voor een fietspad. ‘&lt;span class="italic"&gt;Uit die wet en het bijbehorende Rangschikkingsbesluit volgt namelijk niet dat voor het behoud van die status vereist is dat de eigendom van de fietspaden bij het landgoed blijft.&lt;/span&gt;’, aldus de ABRvS.[48] Eerder al hadden gedeputeerde staten van Overijssel bij brief van 21 september 2000, met het oog op de deelname van landgoedeigenaren aan landinrichting, als een van de uitgangspunten geformuleerd dat gronden, wegen en waterlopen welke deel uitmaken van een landgoed met Natuurschoonwet-verplichting niet anders dan met toestemming van de eigenaar, het Ministerie van LNV en de Inspecteur der Directe Belastingen zouden kunnen worden toegewezen of toegedeeld aan derden.[49] Kennelijk hadden gedeputeerde staten redenen om bij het Oldenzaalse Veen hiervan af te wijken. &lt;/p&gt;&lt;p&gt;Terug naar het inrichtingsplan. In strijd met het rechtszekerheidsbeginsel was de tekst van het uitwerkingsplan waaruit bleek dat alleen zou worden overgegaan tot toewijzing van de gronden aan een natuurbeschermingsorganisatie indien de natuurdoelen ter plaatse lastig zouden zijn te realiseren door (samenwerkende) particulieren. Onduidelijk was onder welke omstandigheden sprake was van door particulieren lastig te realiseren natuurdoelen. Derhalve was eveneens onzeker of de percelen zouden worden toegewezen aan een natuurbeschermingsorganisatie.[50]&lt;/p&gt;&lt;p&gt;Ook was uit een oogpunt van rechtszekerheid niet aanvaardbaar dat niet kon worden vastgesteld of een op de kaart aangegeven aan te leggen wandelpad – in dit geval ging het om een pad op de Hakenberg – geheel dan wel gedeeltelijk door korting zou worden verworven en toegewezen aan de gemeente. De kaart is voor wat betreft de niet-indicatieve onderdelen bindend voor de herverdeling in een zogenoemd plan van toedeling. Dit betekent dat uit de kaart en de bijbehorende tekst uit het plan duidelijk te herleiden zou moeten zijn wat de maatregelen (korting, toewijzing, aanduiding wegen) zijn. Veronachtzaming op dit punt leverde strijd op met de bij de voorbereiding van een besluit te betrachten zorgvuldigheid.[51] &lt;/p&gt;&lt;p&gt;Aanvaardbaar daarentegen was de toepassing van korting voor een weg met bermen, waarbij de bermen niet apart op de plankaart waren aangegeven. In het inrichtingsplan was vermeld dat de bermen tot de weg worden gerekend en dat de aangegeven bermbreedtes indicatief zijn. Het uitgangspunt dat de aangegeven bermbreedtes indicatief zijn en dat de exacte begrenzing daarvan zal worden bepaald in het kader van het plan van toedeling, waarbij tevens zal worden bezien of de bomen in bermen daarin worden betrokken, achtte de ABRvS niet onredelijk. Hierbij hadden gedeputeerde staten van belang mogen achten dat de situatie per locatie kon verschillen en dat op deze wijze elke situatie afzonderlijk kon worden bezien.[52]&lt;/p&gt;&lt;p&gt;Opmerkelijk is nog hetgeen de ABRvS overwoog in een kwestie over de toewijzing van een weg in het inrichtingsplan Olst-Wesepe. ‘&lt;span class="italic"&gt;Ten aanzien van de toewijzing van eigendom van het deel van de weg dat in eigendom toebehoort aan [appellant], wordt voorop gesteld dat met het inrichtingsplan de eigendom van de weg niet aan de gemeente Olst-Wijhe wordt overgedragen, doch dat hiermee&lt;/span&gt; &lt;span class="italic"&gt;slechts het voornemen daartoe is gegeven. Voor het verkrijgen van de eigendom geldt een aparte procedure in het kader waarvan eveneens rechtsmiddelen kunnen worden aangewend.&lt;/span&gt;’, aldus de ABRvS.[53] Waarschijnlijk was de ABRvS hier nog in gedachten bij art. 75 Landinrichtingswet, waar staat dat het landinrichtingsplan de voornemens inzake de toewijzing bevat. In deze systematiek namen gedeputeerde staten op basis van art. 133 Land-&lt;br/&gt;inrichtingswet een toewijzingsbesluit. Tegen dit besluit stond op grond van art. 138 lid 4 Landinrichtingswet beroep open bij de ABRvS, overigens uitsluitend voor belanghebbende openbare lichamen en ander rechtspersonen. Volgens de systematiek van art. 28 Wilg is geen sprake meer van een voornemen, maar voorziet het inrichtingsplan rechtstreeks in de toewijzing. Het besluit tot vaststelling van het inrichtingsplan omvat mede de toewijzing. Van een aparte procedure ter vaststelling van een toewijzingsbesluit is geen sprake meer.&lt;/p&gt;&lt;h4&gt;6.3. Openbaarheid van wegen&lt;/h4&gt;&lt;p&gt;Bij het besluitonderdeel betreffende de openbaarheid van wegen gaat het om de aanduiding van wegen en paden die aan de openbaarheid worden onttrokken en de opname van wegen en paden die openbaar worden.&lt;/p&gt;&lt;p&gt;Het onttrekken aan de openbaarheid van de Bergerheideweg teneinde de druk op het natuurgebied Schinveldse Bossen te beperken en recreatiestromen te reguleren was niet onredelijk te achten. Daarbij kon in redelijkheid een groter belang worden toegekend aan het waarborgen van de rust in het natuurgebied dan aan het belang van appellant bij het bereiken van zijn bospercelen. Weliswaar zou appellant als gevolg van de onttrekking aan de openbaarheid van de Bergerheideweg mogelijk een langere weg moeten afleggen teneinde zijn bospercelen te bereiken, maar hij heeft niet aannemelijk gemaakt dat dit niet van hem kon worden gevergd.[54]&lt;/p&gt;&lt;p&gt;In een andere zaak werd onder verwijzing naar het onttrekken aan de openbaarheid van wegen beroep ingesteld tegen het schrappen van een wandelpad. Het ging om een nieuw wandelpad dat in het ontwerpplan was opgenomen, maar werd geschrapt bij de vaststelling van het inrichtingsplan. Appellant had belang bij het wandelpad, omdat hij als neventak een ijsboerderij exploiteerde en zijn bedrijf goed diende te worden ontsloten door middel van wandelpaden en fietsroutes. De ABRvS oordeelde dat in beginsel ook tegen het niet opnemen van een maatregel of voorziening in een inrichtingsplan beroep openstaat bij de ABRvS, mits het gaat om een in de wet genoemd appellabel onderdeel. In dit geval zou het gewenste wandelpad echter niet kunnen worden geduid als weg als bedoeld in art. 33 lid 1 dan wel lid 2 Wilg. Omdat het wandelpad in het geheel niet aanwezig was, kon in dit geval niet worden geoordeeld dat sprake was van weg die voorheen al dan niet voor het openbaar verkeer was opengesteld. Nu de aangevoerde beroepsgrond niet viel te scharen onder de onttrekking aan de openbaarheid van wegen en evenmin onder één van de andere onderdelen waartegen beroep mogelijk was, verklaarde de ABRvS zich onbevoegd kennis te nemen van het beroep.[55] &lt;/p&gt;&lt;p&gt;De openbaarheid van een pad in het inrichtingsplan Weerijs-Zuid was zelfs tweemaal onderwerp van een procedure bij de ABRvS. Het ging om een recreatief pad in de omgeving van Rijsbergen. De eerste beroepsprocedure was gericht tegen het openbaar maken van het pad. Appellant werd in het gelijk gesteld omdat bij de afweging van de betrokken belangen ten onrechte meer gewicht was toegekend aan het belang van de recreatie dan aan de bedrijfsbelangen van appellant. Daarbij betrok de ABRvS dat sprake was van een zodanige doorsnijding van de bedrijfspercelen van appellant dat de bedrijfsvoering ernstig kon worden belemmerd. Verder was aannemelijk gemaakt dat voldoende alternatieven voorhanden waren waarbij doorsnijding vermeden kon worden en een gewenst wandelommetje alsnog kon worden gerealiseerd. De ABRvS vernietigde dit onderdeel van het besluit wegens strijd met de op grond van art. 3:2 Awb te betrachten zorgvuldigheid.[56] Gelet op de vernietiging namen gedeputeerde staten een nieuw besluit. In dit herzieningsbesluit werd met betrekking tot het betreffende pad de aanduiding recreatief pad van de plankaart verwijderd.[57] Het beroep in de tweede procedure was gericht tegen het niet als openbaar recreatief pad of als openbare weg in het inrichtingsplan opnemen van het betreffende pad. In verweer voerden gedeputeerde staten aan dat de beslissing om aan het pad geen openbare bestemming toe te kennen niet in beroep kon worden aangevochten. De ABRvS ging hier niet in mee, overwegende dat het een bestaand pad betrof en de aangevoerde beroepsgrond was te scharen onder het onderdeel ‘openbaarheid van wegen’. Appellanten wensten openbaarheid van het pad, omdat het pad al lange tijd diende als ontsluiting voor zowel landbouw- als huispercelen. Voor de ontsluiting van de percelen was openbaarmaking echter niet noodzakelijk, aldus gedeputeerde staten. In het kader van het ruilplan zou een passende oplossing voor het ontsluitingsprobleem worden gezocht. De ABRvS achtte dit standpunt niet onredelijk. Daarbij nam de ABRvS in overweging dat art. 55 Wilg als voorwaarde stelt dat elke kavel zo wordt gevormd dat deze uitweg heeft op een openbare land- of waterweg en zo mogelijk daaraan grenst. De bedoelde gronden zouden aldus bij vaststelling van het ruilplan bereikbaar dienen te zijn.[58]&lt;/p&gt;&lt;h3&gt;7. Verboden handelingen&lt;/h3&gt;&lt;p&gt;Evenals dat onder de Landinrichtingswet het geval was voorziet de Wilg in een bepaling op grond waarvan het verboden is handelingen te verrichten die de verwezenlijking van het inrichtingsplan ernstig belemmeren.[59] Onder ‘ernstig belemmeren’ dient te worden verstaan dat geen irreversibele handelingen mogen worden verricht, die het plan niet beoogt. Op grond van de Wilg hebben gedeputeerde staten de bevoegdheid om ontheffing te verlenen. &lt;/p&gt;&lt;p&gt;Een door Vloedgraven Varkenshouderij BV (eiseres) gevraagde ontheffing voor de herbestemming van de varkenshouderij in een woon-zorgcomplex was verleend. De gevraagde ontheffing voor het bouwen van een ‘huis van allure’ op de door eiseres voorgestelde locatie alsmede het aanvragen van een NSW-status voor drie percelen was daarentegen geweigerd. In beroep bij de rechtbank was aan de orde of de weigering in stand kon blijven. De beslissing om de ontheffing te weigeren was gebaseerd op een discretionaire bevoegdheid en kon derhalve slechts terughoudend worden getoetst. De rechtbank oordeelde dat, anders dan eiseres stelde, het verbod zag op handelingen in algemene zin en niet was beperkt tot feitelijke handelingen, maar ook gold voor processuele handelingen. Aan de orde was vervolgens de vraag of verweerster – na afweging van de betrokken belangen – de gevraagde ontheffing in redelijkheid had kunnen weigeren. Daarbij oordeelde de rechtbank dat verweerster de verwezenlijking van het inrichtingsplan in redelijkheid zwaarder had kunnen laten wegen dan de gestelde potentiële financiële belangen van eiseres. De rechtbank nam daarbij in aanmerking dat het reeds in gang gezette ruilproces in ernstige mate zou worden verstoord bij verlening van de ontheffing. Ook zouden aanmerkelijke verbeteringen in het verkavelingspatroon voor andere omliggende percelen niet meer gerealiseerd kunnen worden.[60]&lt;/p&gt;&lt;h3&gt;8. Relatie inrichtingsplan met ruimtelijke ordening&lt;/h3&gt;&lt;p&gt;Het eerdergenoemde art. 16 Wilg geeft de relatie tussen landinrichting en ruimtelijke ordening weer. Landinrichting en ruimtelijke ordening hebben veel raakvlakken, maar de wetgeving voorziet niet in een effectieve coördinatie tussen beide processen.[61] In jurisprudentie met betrekking tot inrichtingsplannen komen de gescheiden sporen van landinrichting en ruimtelijke ordening nadrukkelijk naar voren. Met betrekking tot de bezwaren tegen (de aanleg van) kortingselementen die worden onderbouwd met vrees voor overlast (zwerfafval, hondenuitwerpselen, wildgroei van onkruiden), aantasting van privacy, vrees voor mogelijke criminaliteit, angst voor verspreiding van dierziekten etc. is de standaardoverweging van de ABRvS dat deze bezwaren volledig in de bestemmingsplanprocedure aan de orde kunnen komen. Het bestemmingsplan is bepalend voor het kunnen uitvoeren van de in het inrichtingsplan beoogde maatregelen,&lt;span class="italic"&gt; &lt;/span&gt;aldus de ABRvS.[62]&lt;span class="italic"&gt; &lt;/span&gt;Als de maatregel reeds mogelijk is op grond van een onherroepelijk vastgesteld bestemmingsplan, kunnen de bezwaren die hiertegen gericht zijn niet meer aan de orde komen in de vaststellingsprocedure van het inrichtingsplan. In laatstgenoemde procedure kan immers uitsluitend worden beoordeeld of de in het uitwerkingsplan vastgestelde maatregel inhoudende de toepassing van een korting op de toedeling alsmede de toewijzing van eigendom van gronden benodigd voor de aanleg van de voorziening passend is.[63] &lt;/p&gt;&lt;p&gt;De ABRvS achtte zich niet bevoegd kennis te nemen van het bezwaar tegen het feit dat het inrichtingsplan ter compensatie van de gronden die appellant moest afstaan niet voorzag in een bouwblok op zijn resterende gronden. Dit bezwaar zou uitsluitend in een bestemmingsplanprocedure aan de orde kunnen komen, nu dit plan kan voorzien in dergelijke bouwmogelijkheden.[64]&lt;/p&gt;&lt;h3&gt;9. Tenslotte&lt;/h3&gt;&lt;p&gt;Gelet op de beperkte beroepsmogelijkheden tegen een inrichtingsplan acht de ABRvS zich in veel gevallen niet bevoegd kennis te nemen van een beroep of, in het geval van een uitwerkingsplan, acht de ABRvS het beroep niet-ontvankelijk. Is deze eerste horde genomen, dan volgt nog een ontvankelijkheidstoets voordat het beroep inhoudelijk wordt behandeld. Bij een inhoudelijke behandeling wordt marginaal getoetst. De gevallen waarin een beroep gegrond wordt geacht zien op strijd met het rechtszekerheidsbeginsel, een onzorgvuldige voorbereiding en – vooral – een ondeugdelijke motivering. Het beeld is echter dat in het merendeel van de gevallen de ABRvS het besluit in stand houdt. &lt;/p&gt;</content><legacyfootnotes/><footnotes><footnote>1 Johan Heinen is senior jurist gebiedsontwikkeling bij het Kadaster.</footnote><footnote>2 P. de Haan, &lt;span class="italic"&gt;Onroerend-goedrecht. Deel c: Landinrichting&lt;/span&gt;,&lt;span class="italic"&gt; &lt;/span&gt;Deventer: Kluwer 1988, p. 5.</footnote><footnote>3 Zie voor een overzicht van de jurisprudentie betreffende kavelruil: J.W.A. Rheinfeld, ‘Kavelruil anno 2010: de stand van zaken’, &lt;span class="italic"&gt;TvAR &lt;/span&gt;2010, p. 316-325; J.W.A. Rheinfeld, ‘Kavelruil anno 2013: de stand van zaken’, &lt;span class="italic"&gt;TvAR &lt;/span&gt;2013, p. 234-247 en J.W.A. Rheinfeld, ‘Kavelruil anno 2013: een fiscale ‘nabrander’’, &lt;span class="italic"&gt;TvAR &lt;/span&gt;2013, p. 305-306.</footnote><footnote>4 De term ‘landinrichtingsplan’ uit de Landinrichtingswet is in de Wilg vervangen door ‘inrichtingsplan’.</footnote><footnote>5 Art. 19 Wilg (oud); art. 8:6 lid 1 Awb en art. 2 van bijlage 2 bij de Awb.</footnote><footnote>6 ABRvS 29 juni 2011, ECLI:NL:RVS:2011:BQ9666, r.o. 2.3.2.1 (&lt;span class="italic"&gt;Inrichtingsplan Wintelre-Oerle&lt;/span&gt;).</footnote><footnote>7 ABRvS 10 augustus 2011, ECLI:NL:RVS:2011:BR4606, r.o. 2.5-2.9 (&lt;span class="italic"&gt;Inrichtingsplan Nieuw-Schoonebeek&lt;/span&gt;).</footnote><footnote>8 ABRvS 17 april 2013, ECLI:NL:RVS:2013:BZ7759, r.o. 5.2 (&lt;span class="italic"&gt;Inrichtingsplan Sarsven en de Banen&lt;/span&gt;).</footnote><footnote>9 De Reconstructiewet concentratiegebieden is op 1&amp;nbsp;juli 2014 komen te vervallen.</footnote><footnote>10 Art. 23, aanhef en onder b van de Regeling inrichting landelijk gebied.</footnote><footnote>11 Art. 29, eerste lid, van de Rwc, luidde tot en met 31-12-2012 als volgt: ‘&lt;span class="italic"&gt;Tegen een besluit tot vaststelling, wijziging of uitwerking van het reconstructieplan kan een belanghebbende beroep instellen bij de Afdeling bestuursrechtspraak van de Raad van State.’&lt;/span&gt;</footnote><footnote>12 ABRvS 4 juli 2007, ECLI:NL:RVS:2007:BA8736, r.o. 2.3 (&lt;span class="italic"&gt;Uitwerkingsplan Winterswijk-Oost&lt;/span&gt;); ABRvS 30 juli 2008, ECLI:NL:RVS:2008:BD8891, r.o. 2.3 (&lt;span class="italic"&gt;Uitwerkingsplan Enter&lt;/span&gt;) en ABRvS 8 juli 2009, ECLI:NL:RVS:2009:BJ1878, r.o. 2.5 (&lt;span class="italic"&gt;Uitwerkingsplan Losser&lt;/span&gt;).</footnote><footnote>13 ABRvS 4 juli 2007, ECLI:NL:RVS:2007:BA8736, r.o. 2.3.4 (&lt;span class="italic"&gt;Uitwerkingsplan Winterswijk-Oost&lt;/span&gt;).</footnote><footnote>14 ABRvS 30 juli 2008, ECLI:NL:RVS:2008:BD8891, r.o. 2.4.16 (&lt;span class="italic"&gt;Uitwerkingsplan Enter&lt;/span&gt;) en ABRvS 8 juli 2009, ECLI:NL:RVS:2009:BJ1878, r.o. 2.6.12 (&lt;span class="italic"&gt;Uitwerkingsplan Losser&lt;/span&gt;).</footnote><footnote>15 ABRvS 8 juli 2009, ECLI:NL:RVS:2009:BJ1878, r.o. 2.6.12 (&lt;span class="italic"&gt;Uitwerkingsplan Losser&lt;/span&gt;).</footnote><footnote>16 ABRvS 13 december 2010 (mondeling), ECLI:NL:RVS:2010:251 (&lt;span class="italic"&gt;Inrichtingsplan Enschede-Noord&lt;/span&gt;); ABRvS 29 juni 2011, ECLI:NL:RVS:2011:BQ9666, r.o. 2.4.1-2.4.4 (&lt;span class="italic"&gt;Inrichtingsplan Wintelre-Oerle&lt;/span&gt;) en ABRvS 20 juni 2012, ECLI:NL:RVS:2012:BW8873, r.o. 2.10 (&lt;span class="italic"&gt;Inrichtingsplan Weerijs-Zuid&lt;/span&gt;).</footnote><footnote>17 ABRvS 13 december 2010 (mondeling), ECLI:NL:RVS:2010:251 (&lt;span class="italic"&gt;Inrichtingsplan Enschede-Noord&lt;/span&gt;).</footnote><footnote>18 ABRvS 8 juli 2009, ECLI:NL:RVS:2009:BJ1878, r.o. 2.3.2 (&lt;span class="italic"&gt;Uitwerkingsplan Losser&lt;/span&gt;).</footnote><footnote>19 ABRvS 8 april 2009, ECLI:NL:RVS:2009:BI0437, r.o. 2.4 (&lt;span class="italic"&gt;Inrichtingsplan Peize&lt;/span&gt;).</footnote><footnote>20 ABRvS 7 november 2012, ECLI:NL:RVS:2012:BY2528, r.o. 3.1 (&lt;span class="italic"&gt;Wijziging inrichtingsplan Enschede-Zuid&lt;/span&gt;).</footnote><footnote>21 ABRvS 8 juli 2009, ECLI:NL:RVS:2009:BJ1878, r.o. 2.1.1 (&lt;span class="italic"&gt;Uitwerkingsplan Losser&lt;/span&gt;).</footnote><footnote>22 ABRvS 29 juni 2011, ECLI:NL:RVS:2011:BQ9666, r.o. 2.5.2 (&lt;span class="italic"&gt;Inrichtingsplan Wintelre-Oerle&lt;/span&gt;).</footnote><footnote>23 ABRvS 20 juni 2012, ECLI:NL:RVS:2012:BW8873, r.o. 2.44 (&lt;span class="italic"&gt;Inrichtingsplan Weerijs-Zuid&lt;/span&gt;); ABRvS 25 juli 2012, ECLI:NL:RVS:2012:BX2609, r.o. 2.8 (&lt;span class="italic"&gt;Wijziging Inrichtingsplan Enter&lt;/span&gt;) en ABRvS 27 januari 2016, ECLI:NL:RVS:2016:167, r.o. 5.5, 8.4 (&lt;span class="italic"&gt;Planwijziging Franekeradeel-Harlingen&lt;/span&gt;).</footnote><footnote>24 ABRvS 17 april 2013, ECLI:NL:RVS:2013:BZ7759, r.o. 8 (&lt;span class="italic"&gt;Inrichtingsplan Sarsven en de Banen&lt;/span&gt;).</footnote><footnote>25 Zie ABRvS 19 december 2012, ECLI:NL:RVS:2012:BY6766 (&lt;span class="italic"&gt;Bestemmingsplan ‘Deest Ontzanding’&lt;/span&gt;).</footnote><footnote>26 ABRvS 20 juni 2012, ECLI:NL:RVS:2012:BW8873, r.o. 2.11-2.11.3 (&lt;span class="italic"&gt;Inrichtingsplan Weerijs-Zuid&lt;/span&gt;).</footnote><footnote>27 ABRvS 30 juli 2008, ECLI:NL:RVS:2008:BD8891, r.o. 2.6.1 (&lt;span class="italic"&gt;Uitwerkingsplan Enter&lt;/span&gt;).</footnote><footnote>28 ABRvS 8 juli 2009, ECLI:NL:RVS:2009:BJ1878, r.o. 2.7.1 (&lt;span class="italic"&gt;Uitwerkingsplan Losser&lt;/span&gt;).</footnote><footnote>29 ABRvS 20 juni 2012, ECLI:NL:RVS:2012:BW8873, r.o. 2.20.1 (&lt;span class="italic"&gt;Inrichtingsplan Weerijs-Zuid&lt;/span&gt;).</footnote><footnote>30 ABRvS 20 juni 2012, ECLI:NL:RVS:2012:BW8873, r.o. 2.33.1 (&lt;span class="italic"&gt;Inrichtingsplan Weerijs-Zuid&lt;/span&gt;).</footnote><footnote>31 ABRvS 8 juli 2009, ECLI:NL:RVS:2009:BJ1878, r.o. 2.8.3 (&lt;span class="italic"&gt;Uitwerkingsplan Losser&lt;/span&gt;).</footnote><footnote>32 ABRvS 29 juni 2011, ECLI:NL:RVS:2011:BQ9666, r.o. 2.6.3 (&lt;span class="italic"&gt;Inrichtingsplan Wintelre-Oerle&lt;/span&gt;).</footnote><footnote>33 ABRvS 29 juni 2011, ECLI:NL:RVS:2011:BQ9666, r.o. 2.17-2.18 (&lt;span class="italic"&gt;Inrichtingsplan Wintelre-Oerle&lt;/span&gt;).</footnote><footnote>34 ABRvS 25 april 2012, ECLI:NL:RVS:2012:BW3829, r.o. 2.5.1 (&lt;span class="italic"&gt;Inrichtingsplan Schinveldse Es&lt;/span&gt;).</footnote><footnote>35 Art. 17 lid 3 onderdeel a Wilg (begrenzing in te richten gebied) en art. 17 lid 3 onderdeel b Wilg (begrenzing blokken).</footnote><footnote>36 ABRvS 29 juni 2011, ECLI:NL:RVS:2011:BQ9666, r.o. 2.9.2 (&lt;span class="italic"&gt;Inrichtingsplan Wintelre-Oerle&lt;/span&gt;).</footnote><footnote>37 ABRvS 29 juni 2011, ECLI:NL:RVS:2011:BQ9666, r.o. 2.24-2.24.5 (&lt;span class="italic"&gt;Inrichtingsplan Wintelre-Oerle&lt;/span&gt;).</footnote><footnote>38 ABRvS 19 juni 2013, ECLI:NL:RVS:2013:CA3630, r.o. 2.3 (&lt;span class="italic"&gt;Inrichtingsplan Scheerwolde&lt;/span&gt;).</footnote><footnote>39 ABRvS 20 juni 2012, ECLI:NL:RVS:2012:BW8865, r.o. 2.7.2 (&lt;span class="italic"&gt;Inrichtingsplan Olst-Wesepe&lt;/span&gt;).</footnote><footnote>40 ABRvS 29 juni 2011, ECLI:NL:RVS:2011:BQ9666, r.o. 2.8.2 (&lt;span class="italic"&gt;Inrichtingsplan Wintelre-Oerle&lt;/span&gt;).</footnote><footnote>41 ABRvS 8 juli 2009, ECLI:NL:RVS:2009:BJ1878, r.o. 2.12.2 (&lt;span class="italic"&gt;Uitwerkingsplan Losser&lt;/span&gt;).</footnote><footnote>42 ABRvS 8 juli 2009, ECLI:NL:RVS:2009:BJ1878, r.o. 2.13.2 (&lt;span class="italic"&gt;Uitwerkingsplan Losser&lt;/span&gt;).</footnote><footnote>43 ABRvS 30 juli 2008, ECLI:NL:RVS:2008:BD8891, r.o. 2.12.4-2.12.5 (&lt;span class="italic"&gt;Uitwerkingsplan Enter&lt;/span&gt;).</footnote><footnote>44 ABRvS 29 juni 2011, ECLI:NL:RVS:2011:BQ9666, r.o. 2.15.3 (&lt;span class="italic"&gt;Inrichtingsplan Wintelre-Oerle&lt;/span&gt;).</footnote><footnote>45 ABRvS 17 april 2013, ECLI:NL:RVS:2013:BZ7759, r.o. 9.3 (&lt;span class="italic"&gt;Inrichtingsplan Sarsven en de Banen&lt;/span&gt;).</footnote><footnote>46 ABRvS 20 juni 2012, ECLI:NL:RVS:2012:BW8865, r.o. 2.6.3 (&lt;span class="italic"&gt;Inrichtingsplan Olst-Wesepe&lt;/span&gt;).</footnote><footnote>47 ABRvS 4 juli 2007, ECLI:NL:RVS:2007:BA8736, r.o. 2.4.6 (&lt;span class="italic"&gt;Uitwerkingsplan Winterswijk-Oost&lt;/span&gt;).</footnote><footnote>48 ABRvS 13 december 2010 (mondeling), ECLI:NL:RVS:2010:251 (&lt;span class="italic"&gt;Inrichtingsplan Enschede-Noord&lt;/span&gt;).</footnote><footnote>49 Aangehaald in: Rb. Almelo 25 juli 2012, ECLI:NL:RBALM:2012:BX3643, r.o. 2 (&lt;span class="italic"&gt;Ruilverkaveling ‘Rijssen West’&lt;/span&gt;).</footnote><footnote>50 ABRvS 4 juli 2007, ECLI:NL:RVS:2007:BA8736, r.o. 2.5.4 (&lt;span class="italic"&gt;Uitwerkingsplan Winterswijk-Oost&lt;/span&gt;).</footnote><footnote>51 ABRvS 8 juli 2009, ECLI:NL:RVS:2009:BJ1878, r.o. 2.8.2 (&lt;span class="italic"&gt;Uitwerkingsplan Losser&lt;/span&gt;).</footnote><footnote>52 ABRvS 20 juni 2012, ECLI:NL:RVS:2012:BW8873, r.o. 2.26.4 (&lt;span class="italic"&gt;Inrichtingsplan Weerijs-Zuid&lt;/span&gt;).</footnote><footnote>53 ABRvS 7 augustus 2013, ECLI:NL:RVS:2013:618, r.o. 2.4 (&lt;span class="italic"&gt;Planwijziging inrichtingsplan Olst-Wesepe&lt;/span&gt;).</footnote><footnote>54 ABRvS 25 april 2012, ECLI:NL:RVS:2012:BW3829, r.o. 2.6 (&lt;span class="italic"&gt;Inrichtingsplan Schinveldse Es&lt;/span&gt;).</footnote><footnote>55 ABRvS 17 april 2013, ECLI:NL:RVS:2013:BZ7759, r.o. 6 (&lt;span class="italic"&gt;Inrichtingsplan Sarsven en de Banen&lt;/span&gt;).</footnote><footnote>56 ABRvS 20 juni 2012, ECLI:NL:RVS:2012:BW8873, r.o. 2.17 (&lt;span class="italic"&gt;Inrichtingsplan Weerijs-Zuid&lt;/span&gt;).</footnote><footnote>57 Zie www.brabant.nl: Herzieningsbesluit inrichtingsplan Weerijs-Zuid.</footnote><footnote>58 ABRvS 6 november 2013, ECLI:NL:RVS:2013:1827, r.o. 3-5 (&lt;span class="italic"&gt;Herzieningsbesluit inrichtingsplan Weerijs-Zuid&lt;/span&gt;).</footnote><footnote>59 Art. 70 lid 1 Landinrichtingswet en art. 35 lid 1 Wilg.</footnote><footnote>60 Rb. Overijssel 14 mei 2013, ECLI:NL:RBOVE:2013:CA0360 (&lt;span class="italic"&gt;Inrichtingsplan Olst-Wesepe&lt;/span&gt;).</footnote><footnote>61 Zie H.J. Leenen en J.W. van Zundert, ‘Coördinatie landinrichting en ruimtelijke ordening’, &lt;span class="italic"&gt;BR&lt;/span&gt; 2013/147.</footnote><footnote>62 ABRvS 29 juni 2011, ECLI:NL:RVS:2011:BQ9666, r.o. 2.12.3, 2.15.3, 2.19.3 (&lt;span class="italic"&gt;Inrichtingsplan Wintelre-Oerle&lt;/span&gt;); ABRvS 20 juni 2012, ECLI:NL:RVS:2012:BW8873, r.o. 2.8.4 (&lt;span class="italic"&gt;Inrichtingsplan Weerijs-Zuid&lt;/span&gt;); ABRvS 25 juli 2012, ECLI:NL:RVS:2012:BX2609, r.o. 2.7 (&lt;span class="italic"&gt;Wijziging Inrichtingsplan Enter&lt;/span&gt;) en ABRvS 27 januari 2016, ECLI:NL:RVS:2016:167, r.o. 12.2 (&lt;span class="italic"&gt;Planwijziging Franekeradeel-Harlingen&lt;/span&gt;).</footnote><footnote>63 ABRvS 30 juli 2008, ECLI:NL:RVS:2008:BD8891, r.o. 2.14.1 (&lt;span class="italic"&gt;Uitwerkingsplan Enter&lt;/span&gt;).</footnote><footnote>64 ABRvS 20 juni 2012, ECLI:NL:RVS:2012:BW8873, r.o. 2.47 (&lt;span class="italic"&gt;Inrichtingsplan Weerijs-Zuid&lt;/span&gt;).</footnote></footnotes><auteurs>mr. ing. J. Heinen</auteurs><published>2018-01-10 17:49:13</published><modified>2018-01-11 14:25:25</modified><editiondate>2018-01-10</editiondate><htmlpath>https://denhollander.info/artikel/14712</htmlpath></article>
</articles></edition>