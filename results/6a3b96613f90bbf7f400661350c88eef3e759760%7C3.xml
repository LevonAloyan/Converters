<edition><articles><article><jaar>1987</jaar><naam>Tijdschrift voor Agrarisch Recht</naam><uitgave>6</uitgave><aflevering>6</aflevering><searchword>TvAR 6/1987</searchword><id>6331</id><udhid>UDH:TvAR/6331</udhid><titel>Het agrarisch recht als onderdeel van de wetgeving, doctrine en juridische praktijk</titel><searchwords><searchword>TvAR 6/1987</searchword><searchword>UDH:TvAR/6331</searchword></searchwords><attachments><attachment><name>1987_nr 6_Artikel_Prevault.pdf</name><extention>pdf</extention><url>https://denhollander.info/download/6113/ci</url></attachment></attachments><inleiding>Op 31 mei en 1 juni 1985 werd in Chartres in de gebouwen van de landbouwkamer&#13;
(Chambre d'Agriculture) van Eure-et-Loir, een belangrijk symposium gehouden&#13;
van het Europese Comité van Agrarisch Recht, dat als thema had: 'La juridiction&#13;
agricole - Droit rural et institutions judiciaires - Juridictions nationales et droit&#13;
rural communautaire'.&#13;
De werkzaamheden van dit colloquium, waaraan niet alleen Europeanen maar&#13;
eveneens vertegenwoordigers uit de Verenigde Staten van Amerika en Latijns-&#13;
Amerika deelnamen, zullen later door het 'Centre d'études juridiques universitair es'&#13;
van Chartres, organisator van deze dagen1, worden gepubliceerd. Talrijke rapporten&#13;
zijn daar ingediend en de verwerking daarvan verdient een aandachtige beoordeling.&#13;
Wij vinden het nuttig nu al de aandacht van de Franse juristen te vestigen op het&#13;
belang van deze werkzaamheden en de discussies die erop volgden.&#13;
Als de organisatoren van dit symposium al gedacht hadden dat het onderzoek van&#13;
de rol van de rechtspraak in agrarische zaken in de verschillende landen die uitgenodigd&#13;
waren, een bijdrage kon leveren aan de bestudering van het autonome karakter&#13;
van het agrarisch recht, bleek het al spoedig dat het bestaan en de organisatie van&#13;
de rechtspraak, aangewezen om te beslissen in agrarische zaken en de rol van de&#13;
rechter, in deze nauw verbonden waren met het agrarisch recht zelf. Welnu, dit onderdeel&#13;
van het recht is niet in alle landen op dezelfde manier uitgewerkt. In het algemeen&#13;
is het pas recent ontstaan; het heeft niet overal dezelfde graad van rijpheid&#13;
bereikt.&#13;
Deze constatering zal degenen die al iets opgevangen hebben van de colloquia over&#13;
vergelijkend agrarisch recht die al eerder plaatsvonden, in het bijzonder het belangrijke&#13;
internationale congres over agrarisch recht in 1954 in Florence gehouden waaraan&#13;
vertegenwoordigers uit de voornaamste landen in de wereld van de Europese landen tot de USA, Zuid-Amerika, India, China en Japan, deelnamen, niet&#13;
verbazen.2&#13;
Laten we niet vergeten dat in Frankrijk zelf het agrarisch recht een betrekkelijk&#13;
nieuw vakgebied is waarvan de evolutie nog lang niet voltooid is.3</inleiding><content>Frankrijk mag zich er zeker op laten voorstaan een speciale wetgeving te hebben op&#13;
agrarisch gebied die vaste vorm heeft gekregen in een 'Code rural' en in talrijke&#13;
wetsbepalingen die nog niet in die Code zijn opgenomen, in juridische agrarische instellingen&#13;
die hun equivalent in het buitenland niet hebben (voornamelijk voor de&#13;
gemeenschappelijke organisatie van het landbouwbedrijf), in een nogal rijke doctrine&#13;
en in onderwijs van agrarisch recht aan de universiteiten4. Toch moet erkend worden&#13;
dat het agrarisch recht eerst recent bij juristen in de belangstelling is gekomen. Het&#13;
idee van een speciale wetgeving voor de agrarische wereld heeft zijn wortels evenwel&#13;
in een ver verleden. Tijdens de Franse Revolutie had de Assemblee Nationale&#13;
Constituante bij decreet van 28 september 1791, een eerste agrarische Code&#13;
aangenomen die het grondbezit op het platteland en de platte-landspolitie regelde.&#13;
Maar deze Code, in der haast voorbereid, zou onvoldoende zijn geweest.5 Ten&#13;
tijde van de codificatie door Napoleon heeft men het idee van een speciale Code laten&#13;
varen. De wetgever van die tijd was van plan alle regels van het burgerlijk recht&#13;
in één enkele Code samen te vatten. De regels die betrekking hadden op agrarisch&#13;
grondbezit, namen daarbij een voorrangspositie in, hetgeen te verklaren is uit de&#13;
economische en sociale toestand van Frankrijk aan het begin van de negentiende&#13;
eeuw. Eén van de meest gehoorde kritiek op de Code Napoléon is dat het een 'Wetboek&#13;
voor boeren' ('Code de paysans') is. De opmerking is juist. Het aantal artikelen,&#13;
gewijd aan grondbezit en aan de opsplitsing (verkaveling) getuigt ervan.&#13;
Alhoewel het idee van een agrarische code weer is opgenomen door Napoleon in&#13;
1808, door het Second Empire en door de Republiek in 18766, was de gedachte aan&#13;
een zelfstandig agrarisch recht nog niet in de geesten opgekomen. Toen in 1881 en&#13;
1889, samen met een nieuwe wetgeving, de term 'Code rural' verscheen, was er geen&#13;
sprake van onder dit woord een nieuw en gestructureerd recht uit te werken, maar&#13;
eenvoudigweg de verspreide teksten, ontstaan na de Code Civil, samen te voegen en&#13;
zo de Code Civil te completeren op het gebied van pachtcontracten, waterstaat, plattelandswegen&#13;
en verkoop van dieren. Meer nog, de actuele agrarische code uitgevaardigd&#13;
in 1955, vormt alleen maar een samenvoeging van voorgaande teksten en&#13;
niet de weergave van een zelfstandig juridisch vakgebied.&#13;
Sommigen hebben beweerd dat men zich in het buitenland veel eerder dan in Frankrijk&#13;
bewust in geweest van het bijzondere van het agrarisch recht.7 Grote tijdschriften (Rivista di diritto agraro, Recht der Landwirtschaft) hebben in de wereld nieuwe&#13;
ideeën verspreid met betrekking tot de juridische organisatie van het agrarisch milieu.&#13;
Het praktische belang van deze ideeën moet niet worden overdreven. In 1954&#13;
schreef een Duits jurist: 'Toen begin deze eeuw mijn juridische carrière aanving, was&#13;
de Code Civil net van kracht geworden. Maar agrarisch recht als zelfstandig vakgebied&#13;
bestond niet. In Duitsland is eerst het arbeidsrecht tot zelfstandig vakgebied&#13;
verheven. Vervolgens het economische recht. Eerst nu heeft het agrarisch recht een&#13;
overwinning behaald en is opgeklommen tot de rang van derde wetenschappelijke&#13;
specialiteit, autonoom en met toekomst.'8&#13;
Het lijkt dat men zich in Italië eerder dan in Frankrijk bewust geworden is van de&#13;
noodzakelijkheid van een autonoom agrarisch recht. Toch betekende de Code Civil&#13;
van 1865, ingegeven door de Code Napoléon, nog niet een Code rural; die van 1942,&#13;
ondanks een nieuwe oriëntatie, had het agrarisch recht niet systematisch georganiseerd.&#13;
9 De rechtsleer daarentegen had, lang voor die in andere landen, de noodzaak&#13;
van een juridische constructie eigen aan de agrarische wereld, begrepen. De oprichting&#13;
van een instituut voor agrarisch recht in Florence door Bolla, heeft deze&#13;
rechtsleer een aanzienlijke impuls gegeven. Al in 1936 benadrukte een groot Italiaans&#13;
jurist, Ascarelli, het belang van een technisch criterium en van een systematisering&#13;
van de juridische wetenschap in het agrarisch recht.10 Op het internationale&#13;
vlak lijkt het in 1954 te Florence gehouden congres een markant tijdstip te zijn in&#13;
de historie van het juridisch denken: het congres onthult dat men zich in de hele wereld&#13;
bewust geworden is van het begrip agrarisch recht. De geestesgesteldheid die&#13;
toen tot uiting kwam was die van de jaren vijftig. Valt er sindsdien een evolutie waar&#13;
te nemen? Is het concept agrarisch recht nog meer gerijpt? Komt het voor in het positief&#13;
recht (wetgeving, administratieve of corporatieve reglementering), in de&#13;
rechtsleer en in de juridische praktijk? Het op 1 juni 1985 in Chartres gehouden colloquium&#13;
stelt ons in staat enkele antwoorden te geven.&#13;
I. HET AGRARISCH RECHT IN HET VERGELIJKEND RECHT&#13;
Het begrip agrarisch recht leent zich niet voor een nauwkeurige definitie. In Frankrijk&#13;
wordt door sommigen een zeer algemene definitie gegeven zoals: 'het geheel van&#13;
juridische voorschriften dat de agrarische wereld regelt'11; 'het geheel van voorschriften&#13;
dat van toepassing is op de bezittingen en de bewoners op het platteland'.&#13;
12 Anderen weer zien er het recht van een beroepsgroep in; zo is het voor Cotton&#13;
is van mening dat 'het agrarisch recht bestaat uit een geheel van wettelijke en&#13;
reglementaire bepalingen waarvan de toepassing zich beperkt tot personen die aan&#13;
het hoofd staan van een landbouwbedrijf, dat wil zeggen degenen die officieel het vruchtgebruik hebben van grond bestemd voor de uitoefening van de landbouw.'13&#13;
Anderen aarzelen om het te kwalificeren als recht van de landbouwers, landbouwrecht&#13;
of recht van het landbouwbedrijf. 14&#13;
In Italië, waar de rechtsleer omvangrijk is, zijn al diverse criteria voorgesteld:&#13;
landbouwrecht, recht van agrarische grond, recht van landbouwbedrijf; over dit onderwerp&#13;
zijn de controverses talrijk.15 In Spanje wordt het agrarisch recht gedefinieerd&#13;
als het recht van de landbouwonderneming: het heeft als doel de bescherming&#13;
van de landbouwer en het behoud van het economisch evenwicht.16 In de Verenigde&#13;
Staten van Amerika zijn er twee stromingen die het agrarisch recht bestuderen, de&#13;
één vanuit pragmatisch oogpunt - een recht van landbouwzaken -, de ander vanuit&#13;
theoretisch oogpunt - een juridische wetenschap ~.17 In de Bondsrepubliek&#13;
Duitsland wordt er thans onderscheid gemaakt tussen agrarisch recht - een wetenschappelijke&#13;
discipline - en landbouwrecht - een normatieve discipline -, geconcretiseerd&#13;
door een aantal wetten die bepaalde situaties regelen.18 In Nederland is&#13;
het begrip agrarisch recht niet duidelijk gedefinieerd.19&#13;
Een algemene definitie is des te moeilijker te formuleren omdat het een nieuwe&#13;
wetenschap betreft, een vakgebied van recht dat zich heeft losgemaakt van het burgerlijk&#13;
recht en verrijkt is met elementen die de grenzen van het klassieke burgerlijk&#13;
recht en zelfs van het privaatrecht in het algemeen, te buiten gaan.&#13;
Het woord 'droit rural' of 'droit agraire' (een formulering, algemeen gebruikelijk&#13;
in het buitenland) is niet eensluidend.20 Het gaat namelijk om een recht met variabele&#13;
inhoud! Het kan voorgesteld worden als een wetenschap van nieuwe normen, die&#13;
het traditionele recht niet kent, in het bijzonder opgesteld voor de agrarische wereld en&#13;
om de aandacht te vestigen op de landbouwbedrijven, zoals die welke betrekking&#13;
hebben op structuren, op de collectieve vormen van eigendom en exploitatie. Maar&#13;
men kan er ook details in opnemen op het gebied van grondbezit21, de overdracht&#13;
van agrarische goederen door erfopvolging of tegen betaling. Sommigen zullen&#13;
tegenwerpen dat dit kwesties zijn van zuiver burgerlijk recht. Maar ondervinding toont aan dat om de uitkomsten aan de agrarische goederen aan te passen, herziening&#13;
van de concepten van het klassieke burgerlijk recht nodig is. De Franse wetgeving&#13;
met betrekking tot erfopvolging in de landbouw, sedert 1938 strijdig met de&#13;
grondbeginselen van de Code Napoléon, is er een goed voorbeeld van. In het buitenland&#13;
doen zich vergelijkbare situaties voor. Het 'Höferrecht' van de Saksische landen&#13;
bestond al voor de Franse hervormingen.22 Een uitstekend werk van vergelijkend&#13;
recht is over dit onderwerp gepresenteerd door Pikalo, dat aantoont dat alle&#13;
Westeuropese landen een apart successierecht hebben met betrekking tot de landbouw.&#13;
23 Ook Zwitserland heeft een 'droit civil rural'.24 Wat betreft de pachtcontracten,&#13;
deze vormen het onderwerp van een bijzondere wetgeving, die ver afstaat&#13;
van de huurwetgeving in het gemene recht; en deze vaststelling geldt voor alle landen,&#13;
niet alleen voor Frankrijk. Kortom, het agrarisch recht is niet overal in dezelfde&#13;
mate tot ontwikkeling gekomen. Nu weer is het onderwerp van een exacte wetgeving&#13;
en van een gevestigde jurisprudentie die aan agrarische kwesties oplossingen biedt,&#13;
afwijkend van die welke van toepassing zijn op de stedelijke gebieden, dan weer is&#13;
het nog maar een doctrine en heeft het ondanks alle daarop gerichte pogingen zich&#13;
geen plaats kunnen verwerven in het rechtbestel van bepaalde landen. Daarom zullen&#13;
wij trachten duidelijk te maken wat hèt begrip agrarisch recht is in het positieve&#13;
recht (A); vervolgens zullen wij pogen dit concept in de moderne rechtsleer op te&#13;
sporen (B).&#13;
A. Het begrip agrarisch recht in het positieve recht&#13;
Het idee van een agrarisch recht, als autonome wetenschap, los van het gemene&#13;
recht, is nog niet in alle landen geaccepteerd. In Portugal is deze opvatting noch in&#13;
de wetgeving, noch in de jurisprudentie, zelfs niet in de rechtsleer neergelegd. De&#13;
enigen die interesse hebben getoond voor de juridische agrarische problemen zijn enkele&#13;
juristen van het Ministerie van Landbouw, zonder steun van de rechtsleer.25 In&#13;
Louisiana is de situatie identiek.26 In Noorwegen heeft men er wel ideeën over&#13;
maar die leiden niet tot een positieve instelling en ze blijven slechts 'academisch'.27&#13;
Andere landen daarentegen hebben een positief agrarisch recht. Dit willen wij onderzoeken&#13;
in de wetgeving en in de jurisprudentie.&#13;
7. Op wetgevend gebied, en deze uitdrukking in haar ruimste betekenis nemend,&#13;
d.w.z. elk gebiedend voorschrift omvattend — codes, bijzondere wetten, administratieve&#13;
regelingen - stelt men vast dat in bepaalde landen, hoewel er een bijzondere wetgeving is uitgevaardigd met betrekking tot kwesties betreffende de landbouw&#13;
en bosbouw (pachtcontracten, verkaveling, bescherming van het landbouwbedrijf),&#13;
het agrarisch recht niet beschouwd kan worden als zijnde een autonoom vakgebied.&#13;
Deze opvatting is alleen nog maar aanvaard in de rechtsleer. Dit is het geval&#13;
in België.28 Het lijkt of de situatie ongeveer hetzelfde is in Nederland, waar een civiele&#13;
en een administratieve regeling bestaat voor agrarische zaken, aangezien de tussenkomst&#13;
van de Staat een uitbreiding van de bevoegdheden van de administratieve&#13;
jurisdicties tot gevolg heeft gehad.29 In Groot-Brittannië signaleert men het bestaan&#13;
van een agrarische wetgeving voor Engeland, een andere voor Wales en een derde&#13;
voor Schotland.30&#13;
In andere landen, vormt het agrarisch recht positief recht, dat tegenwoordig een&#13;
echte autonomie geniet. Zo is de situatie in Frankrijk. Daar is langzamerhand, naar&#13;
gelang de behoeften van de landbouw, een regeling voor agrarische kwesties geboren,&#13;
afgescheiden van het burgerlijk recht. De snelle ontwikkeling van de landbouw&#13;
met betrekking tot haar technische organisatie, haar sociale structuur en haar economie,&#13;
die haar binnen enkele jaren hebben doen overgaan van een economie van eigen&#13;
verbruik naar een vrije markt economie, maakte een wetgeving, aangepast aan de&#13;
nieuwe omstandigheden, noodzakelijk. De bepalingen van de Code Napoléon waren&#13;
ontworpen voor een landbouweconomie die dichter bij de Middeleeuwen stond dan&#13;
bij de actuele situatie. Het is moeilijk te zeggen wanneer het Franse agrarische recht&#13;
zijn echte autonomie heeft verworven. Het wetsbesluit van 17 juni 1938 is de eerste&#13;
uiting van een breuk met het klassieke burgerlijk recht.31 Het statuut van de pacht&#13;
van 17 oktober 1945 vormt een tweede stap naar de autonomie. De titel die Ripert&#13;
had gegeven aan het commentaar dat hij over dit onderwerp had geschreven was&#13;
veelbetekenend: 'Le statut du fermage. Du droit contractuel au droit de Pentreprise'.&#13;
32 Maar eerst in 1960 verschijnt een algemene agrarische wetgeving, een juridisch&#13;
statuut van de landbouw. 5 Augustus 1960, datum van de 'loi d'orientation&#13;
agricole', is werkelijk een belangrijke datum: op wetgevend gebied bekrachtigt deze&#13;
wet de autonomie van het Franse agrarisch recht.33 Sedert die tijd heeft een uitgebreide&#13;
wetgeving, uitgevaardigd in samenhang met door de 'Raamwet' vastgestelde&#13;
normen, geleid tot een buitengewone opbloei aan de Franse agrarische juridische instellingen.&#13;
Geen enkele andere staat heeft een wetgevende en regelende constructie&#13;
ten behoeve van de landbouw tot stand gebracht die zo oorspronkelijk en compleet&#13;
is.&#13;
Ook in de Bondsrepubliek Duitsland heeft het agrarisch recht zijn autonomie verworven.&#13;
Men treft er een geheel van regels aan m.b.t. agrarische kwesties. Naast een&#13;
algemene wetgeving bestaan er in diverse provincies bijzondere bepalingen die het&#13;
behoud van landbouwgronden in hun geheel (als complex) moet verzekeren door&#13;
verkaveling ervan bij erfopvolging te voorkomen. Dit is het doel van de wetten van 22 april 1947 en 26 juli 1976, die de traditie weer opnemen voor de agrarische&#13;
goederen in de provincies (Lander) Hamburg, Neder-Saksen, Westfalen, Schleswig-&#13;
Holstein; weer andere teksten regelen deze kwesties in de Lander Baden, Hessen,&#13;
Rijnland-Pfalz, Würtemberg, Bremerland.34 In 1981 werd een omvangrijk boekwerk&#13;
uitgegeven voor de praktijk en de rechtsleer, het woordenboek van agrarisch&#13;
recht, dat een algemeen overzicht geeft van het geheel van regelingen van toepassing&#13;
in de Bondsrepubliek.35&#13;
In Italië onderscheidt het agrarisch recht zich door een geheel van specifieke normen,&#13;
dat een technische en economische organisatie van de landbouw beoogt. Deze&#13;
teksten kunnen niet meer beschouwd worden als simpele afwijkingen van het principe&#13;
van de Code Civil, maar vormen een zelfstandige tak van wetenschap. Daaraan&#13;
dankt het agrarisch recht zijn 'didactische en wetenschappelijke autonomie'.36&#13;
In Spanje wordt het agrarisch recht als een onafhankelijke tak van wetenschap&#13;
beschouwd die haar eigen inhoud, haar eigen principes heeft. Er bestaat een speciale&#13;
wetgeving om de agrarische problemen te reglementeren (ordenen).37&#13;
In Latijns-Amerika heeft het agrarisch recht ook zijn autonomie verworven. Zo&#13;
is al in 1895 in Uruguay een Code rural uitgevaardigd, die systematisch de regels&#13;
aangaf die van toepassing waren op de landbouw, hetgeen in die tijd een opmerkelijke&#13;
mijlpaal was. Tegenwoordig loopt de agrarische wetgeving soms zelfs vooruit op&#13;
de ontwikkeling in de praktijk.38&#13;
Maar het agrarisch recht is niet enkel en alleen het resultaat van een wetgevende&#13;
constructie. Het is ook in ruime mate de vrucht van jurisprudentiële inspanningen.&#13;
2. Op jurisprudentieel vlak is de rol van de Rechtbanken (Tribunaux) in agrarische&#13;
zaken uiterst belangrijk. En, in het vergelijkend recht stelt men vast dat deze activiteit&#13;
tweeledig is.&#13;
Het is om te beginnen vanzelfsprekend dat, ook al bestaat er een nauwkeurige&#13;
reglementering van agrarische kwesties, de rechtbanken geroepen zijn een voorname&#13;
rol te spelen bij de interpretatie van de teksten. Het Franse voorbeeld is bijzonder.&#13;
Zo is op het gebied van pacht, ondanks het grote aantal artikelen dat de wet er aan&#13;
wijdt, de jurisprudentie buitengewoon uitgebreid. Elke week publiceren juridische&#13;
tijdschriften nieuwe beslissingen daaromtrent. De beginselopstelling, aangenomen&#13;
door het Hof van Cassatie in de interpretatie van het statuut van de pacht vormt&#13;
een rechtsbron die leidraad is voor de mensen in de praktijk.39&#13;
Als het agrarisch recht er meer als administratief recht gaat uitzien zijn de uitspraken&#13;
van de Raad van State van groot belang. Dit is namelijk het geval bij ruilverkaveling,&#13;
goedkeuring van de G.A.E.C.*, controle op 'cumuls d'exploitations'; voor de controle van het voorkeursrecht van koop door SAFER** heeft men moeten&#13;
wachten op een beslissing van de rechtbank voor bevoegdheidsgeschillen.40&#13;
In Groot-Brittannië is de landbouwjurisprudentie bekend door verzamelingen van&#13;
specifiek op die materie betrekking hebbende uitspraken.41&#13;
In de Bondsrepubliek Duitsland spelen de rechtbanken voor agrarische zaken een&#13;
opmerkelijke rol. Er bestaan geen gespecificeerde tijdschriften, maar de grote juridische&#13;
tijdschriften publiceren de uitspraken die van algemeen belang zijn.42&#13;
In Italië is de rol van de jurisprudentie in de ontwikkeling van het agrarisch recht&#13;
aanzienlijk geweest, ofschoon bekritiseerd.43&#13;
In Noorwegen bestaan 6 verzamelwerken van jurisprudentie, die zijn gespecialiseerd&#13;
in agrarisch recht.44&#13;
In andere landen is de rol van de jurisprudentie niet alleen uitleggend, zij is ook&#13;
normatief; de rechtbanken worden gevraagd echte rechtsregels te bedenken. Dit is&#13;
het geval, zeer interessant, in Polen. Daar kan inderdaad de jurisprudentie niet alleen&#13;
de lacunes van de wet aanvullen maar ook de rol spelen van onafhankelijke&#13;
bron van het agrarisch recht. Dit kan verklaard worden uit het feit dat de Poolse&#13;
rechtspraak niet, zoals in Frankrijk (art. 5 C. civ.), is getroffen door een verbod beschikkingen&#13;
te geven met algemene draagwijdte; in tegendeel, de wetten met betrekking&#13;
tot de rechterlijke organisatie kennen het opperste gerechtshof het recht toe&#13;
richtlijnen op te stellen. Toen het agrarisch recht als een nieuwe tak verscheen bleek&#13;
de wetgeving tekort te schieten en hebben de rechtbanken een belangrijke rol&#13;
gespeeld bij het opstellen van rechtsregels, die rekening hielden met het specifieke&#13;
karakter van de verhoudingen in de agrarische wereld en met de landbouwpolitiek&#13;
van de Staat. Zelfs toen de reglementering door middel van de wetgeving, werd uitgebreid,&#13;
is de jurisprudentie deze rol van rechtsbron blijven spelen. De ontwikkeling&#13;
van de agrarische economie en die van de agrarische en demografische structuren,&#13;
is zo snel gegaan dat de wetgever er niet altijd in is geslaagd dit tempo te volgen.&#13;
Vandaar de normatieve rol van de rechtbanken. Dit kwam vooral tot uiting op het&#13;
gebied van eigendomsoverdracht van grondbezit, om het uiteenvallen van bedrijven&#13;
te voorkomen. Hetzelfde kan worden vastgesteld in andere sectoren, zoals in die van&#13;
de erkenning van het eigendomsrecht, die eigenaars die hun rechten niet meer deden&#13;
gelden stelden tegenover ondernemers die de gronden hadden verworven en produktief&#13;
gemaakt zonder dat ze hun verwerving door een formele acte hadden laten vastleggen;&#13;
tegen alle beginselen van het burgerlijk recht in en zich baserend op het begrip&#13;
maatschappelijk nut, heeft de jurisprudentie de voorkeur gegeven aan de uitbater&#13;
boven de eigenaar. Zij heeft eveneens een rol gespeeld in de erkenning van&#13;
nieuwe contractvormen, onbekend in het burgerlijk recht en ontstaan uit de behoeften van de landbouw. Jurisprudentie 'contra legem', soms bekritiseerd door de&#13;
rechtsleer, heeft toch haar gezag doen gelden.45&#13;
B. Het begrip agrarisch recht in de moderne rechtsleer&#13;
1. Toen beetje bij beetje het agrarisch recht is verschenen als een realiteit die een&#13;
aparte plaats verdiende in de rechtsorde, was dit nog niet zo in de ogen van de wetgevers;&#13;
eerst was het een realiteit in de ogen van de mensen in de praktijk, die werden&#13;
geconfronteerd met de moeilijkheid die de toepassing van beginselen van gemeen&#13;
recht op juridische kwesties met zich meebracht.&#13;
Zo zijn het in Frankrijk de notarissen op het platteland en de advocaten geweest&#13;
die de noodzaak hebben ingezien het agrarisch recht te ontdoen van het keurslijf van&#13;
de regels van burgerlijk recht. In Groot-Brittannië zijn het ook de praktijkmensen,&#13;
de arbiters, aangesteld om landbouwgeschillen te beslechten, die de noodzaak van&#13;
een agrarisch recht hebben ingezien; evenals in Frankrijk zijn de leden van de balie&#13;
dikwijls specialisten op het gebied van agrarisch recht geworden wegens de aard van&#13;
hun werkzaamheden.46&#13;
Het denkbeeld van agrarisch recht is dus het eerst geopperd door de juristen uit&#13;
de praktijk; en zij zijn het die dikwijls aanleiding hebben gegeven tot de oprichting&#13;
van een rechtsleer. Hoewel in de ontwikkeling van deze leer, het aandeel van de universiteiten&#13;
niet te verwaarlozen is vanwege hun onderzoeken en publikaties, moet&#13;
toch worden erkend dat het merendeel van de specialisten op het gebied van agrarisch&#13;
recht uit de praktijk komt.&#13;
Als men in de Bondsrepubliek Duitsland de samenstelling van de 'Deutsche Gesellschaft&#13;
für Agrarrecht' en in Frankrijk die van l’association Francaise de droit&#13;
rural' onderzoekt, stelt men vast dat het grootste aantal leden notaris, advocaat, of&#13;
adviseur van een landbouworganisatie is. Hetzelfde zou men kunnen constateren bij&#13;
de samenstelling van het Europees Comité voor Agrarisch Recht. De rechtsleer&#13;
bestaat zelfs niet in sommige landen waar de agrarische activiteit toch belangrijk is.&#13;
Dit is het geval in Portugal waar op juridische kwesties betreffende de landbouw&#13;
slechts oppervlakkig wordt ingegaan aan universiteiten en landbouwhogescholen.&#13;
Op het opleidingsvlak van juristen in agrarisch recht, is de situatie in Frankrijk redelijk,&#13;
want deze tak van wetenschap maakt deel uit van het universitaire onderwijs47,&#13;
hetgeen zelfs in de Bondsrepubliek Duitsland niet meer het geval is. In landen waar&#13;
de rechtsleer een belangrijke rol speelt in de vooruitgang van het agrarisch recht, is&#13;
het onderzoekswerk verricht door universiteiten verbonden met gespecialiseerde faculteiten&#13;
of instituten, aanzienlijk.&#13;
Vooral vermelding verdienen 'L'Instituto di diritto agrario internationale e comparato'&#13;
van Florence, 'Institut für Agrarrecht' van de universiteit van Göttingen. In Frankrijk bestaan geen universitaire instituten, vergelijkbaar met deze twee, maar&#13;
wel particuliere organisaties zoals Purpan in Toulouse, Economie en Humanisme in&#13;
Lyon, die zeer opmerkelijke juridische en economische publikaties schrijven. Goede&#13;
studies op het gebied van agrarisch recht zijn ook verricht door het I.N.R.A.***&#13;
Binnen eenzelfde staat hebben de schrijvers niet altijd eensluidende opvattingen.&#13;
Tegenstellingen kunnen worden vastgesteld, zelfs stromingen. Zo wordt in de Verenigde&#13;
Staten van Amerika melding gemaakt van het bestaan van twee stromingen&#13;
van agrarisch recht, de een van pragmatische, de ander van theoretische aard.48 In&#13;
Duitsland zijn sommige schrijvers voorstander van het invoeren van nieuwe vormen&#13;
van landbouwvennootschappen, ingegeven door de Franse realisaties op dat gebied,&#13;
terwijl anderen beweren dat het gemene recht voldoende voorziet in de behoeften van&#13;
de landbouw. In Italië zijn ook uiteenlopende opvattingen te melden. Niettemin heeft&#13;
hetgeen de rechtsleer tot stand gebracht heeft, overal en in ruime mate bijgedragen&#13;
tot het geven van een impuls aan de ontwikkeling van het agrarisch recht.&#13;
2. De uitstraling van de rechtsleer heeft een opmerkelijke rol gespeeld. In Frankrijk,&#13;
België, Italië en Spanje zijn verenigingen van 'ruralisten', juristen gespecialiseerd in&#13;
agrarisch recht, opgericht. Hun activiteit komt niet alleen tot uiting in studiekringen&#13;
of colloquia, maar vooral in publikaties; zij zijn het die de juridische gedachte hebben&#13;
uitgedragen, vaak tot ver buiten de grenzen. Dit is het geval voor de 'Rivista&#13;
di diritto agrario', opgericht in 1922 en bekend over de gehele wereld. In Frankrijk&#13;
publiceren naast een gespecialiseerd tijdschrift, de 'revue de droit rural', andere tijdschriften&#13;
dikwijls artikelen betreffende de rechtsleer en vooral van jurisprudentiële&#13;
beslissingen. Zo wijdt de 'Gazette du Palais' regelmatig een nummer aan het agrarisch&#13;
recht. De 'recueil Dalloz' en de 'Semaine juridique', de 'Revues notariales',&#13;
de 'Revue des Loyers, les Annales des loyers', publiceren artikelen aangaande de&#13;
rechtsleer en jurisprudentie, commentaren van de hand van de meest competente auteurs,&#13;
docenten of praktijkmensen. De werkzaamheden die deze zaken samenvoegen,&#13;
zijn voornamelijk uitgevoerd door de universiteiten. Al in 1949 publiceerde&#13;
Prof. de Juglart een 'Traite de droit rural' (dit woord verscheen voor het eerst in&#13;
een juridisch wetenschappelijke verhandeling). Andere schrijvers volgden: Malezieux,&#13;
Cotton, Megret, Bonneau, Moreau. Wetgeving, jurisprudentie en de Franse&#13;
rechtsleer zijn nu verzameld in twee dikke registers, de 'Jurisclasseur Rural' en de&#13;
'Dictionnaire permanent Enterprise Agricole'. Deze twee boeken, die steeds zijn bijgewerkt,&#13;
vormen een samenvattend verslag van het agrarisch recht; hun structuur&#13;
noch hun omvang laten enige twijfel bestaan omtrent de autonomie van het agrarisch&#13;
recht, hetgeen Prof. Ourliac onderstreept in de inleiding van de 'Jurisclasseur'.&#13;
We zullen het niet hebben over de Italiaanse rechtsleer. Zij is over de gehele wereld&#13;
bekend door de 'Rivista' (1922), de 'Giurisprudenza agraria italiana ' (1954) en 'Nuovo diritto agrario' (1974) en, bovendien, door belangrijke werken zowel over&#13;
agrarisch recht als over agrarische economie. In de Bondsrepubliek Duitsland verspreiden&#13;
recent opgerichte tijdschriften - Recht der Landwirtschaft; Agrarrecht -&#13;
de opvatting van de Duitse agrarische juristen, die een grote invloed uitoefent op&#13;
het buitenland (Turkije, Japan). In België geeft de Belgische Vereniging voor Agrarisch&#13;
Recht een tijdschrift uit dat de rechtsleer, jurisprudentie, wetgeving en bibliografie&#13;
omvat. Een boekwerk over de leer, code van de landbouw genoemd, completeert&#13;
de wetgeving over de landbouw.49&#13;
De vooruitgang van het agrarisch recht, de bewustwording van de wetgever en de&#13;
gerealiseerde hervormingen zijn dikwijls de vrucht van doctrinaal werk. Maar men&#13;
mag niet nalaten rekening te houden met de rol van de rechtbanken. Zijn ze georganiseerd&#13;
om hun opdracht uit te voeren om zodoende aan de behoeften van de landbouw&#13;
te beantwoorden? Nemen gespecialiseerde rechterlijke colleges kennis van geschillen&#13;
in landbouwaangelegenheden? Moet er anders met het oog hierop een hervorming&#13;
van de gerechtelijke organisatie ontworpen worden?&#13;
Dat waren de voornaamste vragen die de organisatoren van het Symposium van&#13;
het Europees Comité van Agrarisch Recht in Chartres gesteld hadden.&#13;
II. HET AGRARISCH RECHT IN DE RECHTSVERGELIJKENDE PRAKTIJK&#13;
In de meeste staten bestond de juridische organisatie al voordat ernstige juridische&#13;
en specifiek agrarische problemen de kop opstaken; zodoende is zij niet ontworpen&#13;
om te beantwoorden aan actuele situaties. Van de andere kant maken de verschillen&#13;
die kunnen worden waargenomen in het begrip agrarisch recht zelf en in zijn rol,&#13;
het begrijpelijk dat de rechtspraak waarop een beroep wordt gedaan in kwesties van&#13;
agrarisch recht, niet in elk land hetzelfde zal zijn. De al dan niet ruime plaats die&#13;
aan het agrarisch recht wordt toegekend heeft gevolgen voor de juridische instellingen.&#13;
In het algemeen brengt de rechtsvergelijking aan het licht dat er nergens één enkele&#13;
rechtspraak bestaat voor agrarische zaken. De grote verscheidenheid van rechtsvragen&#13;
die in landbouwzaken aan de orde komen, vallen dan onder het klassieke&#13;
burgerlijk recht (eigendom, bezit, pacht), dan weer onder het administratieve recht&#13;
(onteigeningen, herverkaveling), weer anderen vallen onder het fiscaal recht, het arbeidsrecht,&#13;
of onder een ingewikkelde wetgeving waarvan moeilijk een nauwkeurige&#13;
kwalificatie is te geven. Deze grote verscheidenheid maakt het praktisch onmogelijk&#13;
een enkele rechtspraak te ontwerpen, die elk geschil in landbouwaangelegenheden&#13;
kan beslechten. Meestal, afhankelijk van hun aard, vallen, deze geschillen onder&#13;
zeer verschillende jurisdicties. Enkele staten hebben evenwel, tenminste op sommige&#13;
competentiegebieden, een gespecialiseerde rechtspraak georganiseerd (A). Bij het&#13;
ontbreken van dergelijke creaties heeft de rechtspraak van het gemene recht, op&#13;
agrarisch gebied, een houding aangenomen, die afwijkt van die, welke ze aanneemt&#13;
in het gemene recht (B). A. Het bestaan van gespecialiseerde rechtspraak met beperkte bevoegdheid is in verschillende&#13;
landen vastgesteld.&#13;
In Frankrijk kent men de rechtspraak betreffende pachtcontracten. Ze heeft iets&#13;
aan belangrijkheid ingeboet na de hervorming van de gerechtelijke organisatie van&#13;
22 december 1958 die de paritaire rechtbanken van appel afschafte. Overgebleven&#13;
zijn die in eerste aanleg, die in elk arrondissement zitting houden. Daartegen is veel&#13;
kritiek geweest. Toch blijven ze functioneren en ze hebben in een aanzienlijk aantal&#13;
processen uitspraak gedaan. Het statuut van de pacht van 1945 heeft aanleiding gegeven&#13;
tot een enorm geschil en de opeenvolgende hervormingen, die men heeft aangebracht,&#13;
hebben op hun beurt geleid tot talrijke geschilpunten. Bij de 'agrarische'&#13;
rechtspraak moet ook melding gemaakt worden van de landbouwsecties van de&#13;
Raden van Wijze mannen.50 Klein in aantal zijn ze door de wet van 18 januari 1979&#13;
algemeen verbreid. Alleen zullen deze gespecialiseerde secties in de praktijk nooit&#13;
een belangrijke rol te spelen krijgen aangezien het aantal werknemers in de landbouw&#13;
steeds kleiner wordt.&#13;
In Nederland bestaan er voor pachtzaken twee categorieën rechtspraak, de een&#13;
van juridische aard, de ander van administratieve aard. De eerste is de Pachtkamer,&#13;
voorgezeten door een kantonrechter, bijgestaan door twee leden gekozen uit ter zake&#13;
deskundigen.&#13;
Er zijn 62 Pachtkamers en in hoger beroep is er de Pachtkamer bij het Gerechtshof&#13;
te Arnhem, eveneens met een paritaire samenstelling. De rechtspraak van administratieve&#13;
aard heet grondkamer. Zij bestaat uit een voorzitter en twee leden aangewezen&#13;
door de Kroon. Er zijn 8 grondkamers en een appelgrondkamer, de Centrale Grondkamer,&#13;
te Arnhem. Hun bevoegdheid is afwijkend van die van de Pachtkamers.51&#13;
In Spanje functioneert een speciale rechtspraak, van paritaire samenstelling, voor&#13;
pachtzaken (wet van 31 december 1980). Melding moet ook worden gemaakt van&#13;
het bestaan van speciale rechtbanken voor arbeidskwesties in de landbouw, voor sociale&#13;
zekerheid in de landbouw, voor waterschapszaken (De Tribunal des eaux' van&#13;
Valencia bestaat al 1000 jaar), voor fiscale kwesties.52&#13;
In Zwitserland hebben sommige kantons instellingen opgericht om geschillen betreffende&#13;
de inrichting en de structuren van de landbouw te beslechten.&#13;
In Noorwegen is in 1979 een speciale rechtbank opgericht voor verkavelingsproblemen&#13;
met in hoogste ressort gespecialiseerde Hoven van beroep.53&#13;
B. Bij gebrek aan gespecialiseerde rechtspraak in agrarische kwesties bemerkt men&#13;
in de praktijk twee methodes om de rechtspraak van het gemene recht aan te passen&#13;
aan het specifieke karakter van agrarische kwesties.&#13;
1. De eerste bestaat erin binnen de gewone rechtspraak gespecialiseerde kamers in&#13;
te richten. Zo is het in België. Tijdens de voorbereidende werkzaamheden van de juridische Code was voorgesteld leden toe te voegen aan de kantonrechter als hij met&#13;
agrarische geschillen te maken kreeg. Dit ontwerp stootte op een afwijzing door de&#13;
regering. Maar in de praktijk is in de civiele kamers van de rechtbanken een specialisatie&#13;
tot stand gekomen in die zin, dat het altijd dezelfde kamers zijn die uitspraak&#13;
doen in beroepszaken gericht tegen uitspraken van de kantonrechters aangaande&#13;
agrarische kwesties.54 Een analoge situatie treft men aan in Uruguay: concentratie&#13;
van landbouwkwesties bij rechtbanken waarvan de competentie nochtans niet beperkt&#13;
is tot dit gebied.55&#13;
In de Bondsrepubliek Duitsland wordt er in agrarische rechts-geschillen uitspraak&#13;
gedaan door gespecialiseerde organen binnen de juridische rechtspraak. Zij oordelen&#13;
enkel in landbouwkwesties.&#13;
Er bestaat ook echte rechtspraak voor agrarisch recht. Haar structuur is de vol&#13;
gende: op het niveau van het 'Amtsgericht' (dat overeenkomt met ons kantongerecht),&#13;
bestaat de rechtbank uit een magistraat en twee leden, gekozen uit leden&#13;
werkzaam in de agrarische sector; op het niveau van het 'Oberlandesgericht' (Ge&#13;
rechtshof), uit 3 magistraten en twee leden; op het niveau van het 'Bundesgerichthof'&#13;
(dat overeenkomt met ons Hof van Cassatie), is de samenstelling dezelfde.&#13;
Dit systeem, dat in de meeste 'Lander' wordt gebruikt, heeft uitstekende&#13;
resultaten opgeleverd. In 1984 telde men 380 agrarische jurisdicties in&#13;
eerste aanleg; op het niveau van de Gerechtshoven zijn sommige&#13;
(Keulen, Koblenz) bevoegd, zelfs in agrarische zaken die, ratione loei, door andere&#13;
gerechtshoven zouden moeten worden behandeld waar dit soort zaken minder&#13;
talrijk is. De agrarische leden ('Ehrenamtliche Richter' genoemd - ererechters -)&#13;
worden gekozen uit een lijst van namen opgemaakt door de landbouwkamer. In&#13;
verscheidene provincies (Nedersaksen, Hamburg) is hun aanwezigheid enkel vereist&#13;
in zaken van een bepaalde categorie, bijvoorbeeld als de geschiktheid van een&#13;
erfgenaam om een hoeve te beheren wordt betwist.56&#13;
In Italië was een bijzondere rechtspraak in het leven geroepen voor pachtzaken&#13;
en arbeidszaken in de landbouw. Maar de republikeinse grondwet heeft de bijzondere&#13;
rechtspraak afgeschaft. Indirect is er weer een bijzondere rechtspraak in het leven&#13;
geroepen door binnen de bestaande juridische rechtspraak speciale secties te creëren.&#13;
Zo zijn er bij elke rechtbank en bij elk Gerechtshof agrarische secties opgericht. Zij&#13;
zijn bevoegd in bepaalde zaken zoals pacht contracten, overdracht van familiebezit.&#13;
Geschillen met betrekking tot arbeid in de landbouw worden verdeeld tussen de&#13;
'Pretore' en de gespecialiseerde agrarische sectie.57&#13;
2. Een andere methode bestaat erin gebruik te maken van bijzondere procedures&#13;
voor geschillen op agrarisch gebied bij de gewone rechtspraak. Dat is het geval in&#13;
Portugal waar agrarische zaken voorrang hebben op andere geschillen en zelfs in de&#13;
gerechtelijke vakantieperiode moeten worden beoordeeld.58 In België is de procedure, in het algemeen, die van het gemene recht behalve in het geval van onteigening&#13;
of verkaveling. In Uruguay worden bij de gewone rechtspraak procedures toegepast&#13;
die eigen zijn aan agrarische zaken. Zij beogen tempo, overwicht van mondelinge&#13;
behandelingen op de schriftelijke procedure, maar soms ook met het deponeren van&#13;
een memorie de eisen van de pleiters en hun bewijsmiddelen kenbaar te maken. Nog&#13;
op te merken is dat er voor deskundigenonderzoek speciale regels zijn.59&#13;
In Polen bestaat er in principe geen bijzondere rechtspraak noch bestaan er bijzondere&#13;
procedures op agrarisch gebied. Maar of het nu gaat om geschillen voor de&#13;
juridische rechtspraak of voor de administratieve rechtspraak, voor agrarische zaken&#13;
zijn bemiddelingswegen voorzien door paritaire organen. Bovendien omvat een&#13;
zeker aantal wetten aangaande de landbouw, procedurele beschikkingen die afwijken&#13;
van het gemene recht (wetten betreffende het verbouwen van gewassen, de veeteelt,&#13;
het kadaster, de herverkaveling).60&#13;
Aan het eind van dit algemeen overzicht, onvolledig weliswaar aangezien onze blikken&#13;
vooral gericht zijn geweest op europese landen, lijkt het ons dat de mate van&#13;
ontwikkeling van het begrip agrarisch recht en het probleem van de organisatie van&#13;
de rechtspraak bevoegd kennis te nemen van geschillen betreffende agrarische zaken,&#13;
twee vragen oproepen:&#13;
1. De eerste vloeit rechtstreeks voort uit de huidige organisatie van de rechtelijke&#13;
instanties in de onderzochte landen: zou het mogelijk zijn voor agrarische geschillen&#13;
een aparte rechtspraak te creëren?&#13;
Wat betreft de geschiktheid moet het antwoord genuanceerd zijn. Sommige landen&#13;
zijn van mening dat het van generlei belang zou zijn het systeem van rechtspraak&#13;
dat nu van kracht is aan te passen61 of dat een specialisatie op ander gebied dan op&#13;
het gebied van agrarische geschillen van meer nut zou zijn.62 In andere landen verlangt&#13;
slechts de rechtsleer een specialisatie, ten gunste waarvan de wetgever geen enkel&#13;
plan heeft gemaakt.63 In weer andere landen tenslotte betreurt de rechtsleer het&#13;
ontbreken van een agrarische rechtspraak, hetgeen zij beschouwt als een betreurenswaardige&#13;
lacune en beveelt de instelling ervan aan.64&#13;
Wat betreft de verwezenlijking lijkt ons het instellen van een aparte rechtspraak&#13;
voor agrarische zaken moeilijk te realiseren.&#13;
Globaal genomen, lijkt de grote variatie van rechtsvragen die in aanmerking komen&#13;
om aan de orde gesteld te worden in de sfeer van de landbouw, vragen vallend&#13;
onder verschillende rechtsorden, moeilijk verenigbaar met het instellen van een&#13;
aparte rechtspraak. Men kan zich nauwelijks één rechtspraak voorstellen die uitspraak&#13;
doet in civiele, handels, administratieve, fiscale en andere zaken. Het merendeel van de staten kent een scheiding tussen privaatrecht en publiekrecht. Een aantal&#13;
onder hen heeft, hiertoe aangespoord door het Franse systeem, twee orden van&#13;
rechtspraak gecreëerd. Zou de juridische eenheid nu plotseling weer ingesteld moeten&#13;
worden met als reden dat de geschillen agrarische kwesties betreffen?&#13;
In Frankrijk in het bijzonder zou deze unificatie ingaan tegen een wetgevende beweging&#13;
die zich, sinds een dertigtal jaren, richt op een steeds striktere specialisatie&#13;
van de magistraten. Zo is de paritaire rechtbank voor pachtzaken zelfs niet bevoegd&#13;
kennis te nemen van alle processen aangaande huurcontracten in de agrarische sector,&#13;
maar alleen van die vallend onder de werking van de Pachtwet. De tendens van&#13;
een steeds verdergaande specialisatie van de bijzondere rechtspraak is in tegenspraak&#13;
met de instelling van een polyvalente agrarische rechtspraak.&#13;
Dit verklaart ook het feit dat sommige landen die al een enigszins op agrarisch&#13;
gebied gespecialiseerde rechtspraak hebben, simpelweg een uitbreiding van de hun&#13;
toegekende competentie verlangen.65&#13;
2. De tweede vraag die we ons moeten stellen is die van een eventuele unificatie van&#13;
het agrarisch recht in de verschillende landen. Zou dit niet denkbaar zijn, op zijn&#13;
minst in de EEG?&#13;
Het antwoord valt enigszins tegen. De Europese Gemeenschap is een economische&#13;
gemeenschap. Zij tracht een planning van de produktie te bewerkstelligen. De gemeenschappelijke&#13;
rechtsregels vormen slechts een instrument om deze politiek te&#13;
verwezenlijken en worden slechts ingevoerd naarmate ze noodzakelijk zijn voor de&#13;
realisering van dit doel.&#13;
Maar tot nu toe hebben de organen van de gemeenschap slechts voorzichtige&#13;
maatregelen genomen om uniforme regels in het agrarisch recht op te leggen. In het&#13;
algemeen laten zij de lidstaten de vrijheid hun eigen agrarisch recht op te bouwen.&#13;
Zo is wat betreft de bedrijfsstructuur de bijdrage van de EEG van geringe betekenis&#13;
geweest.66&#13;
Als er regels van de gemeenschap zijn opgesteld moeten ze in alle staten door de&#13;
nationale rechtspraak, waarboven Het Hof van Justitie van de Europese Gemeenschap&#13;
staat, worden toegepast. Theoretisch moet het agrarische gemeenschapsrecht&#13;
voorrang hebben op regels van intern recht. In de praktijk is de toestand lang niet&#13;
zo eenvoudig. In sommige staten respecteert het interne recht niet altijd de gemeenschapsnormen&#13;
en accepteert de nationale rechtspraak met terughoudendheid dit oppergezag.&#13;
In andere landen wordt het ronduit miskend. Men kan zich terecht erover&#13;
verbazen, te vernemen dat in België, de zetel van het merendeel van de organen van&#13;
de Gemeenschap, het gezag van het gemeenschapsrecht soms genegeerd wordt door&#13;
de rechtbanken67; dat in Frankrijk en in de Bondsrepubliek Duitsland de toepassing&#13;
van de richtlijnen op weerstand stuit.68 Dit zijn slechts vragen die we even aanroeren, maar die uitvoerig zijn uiteengezet en&#13;
besproken tijdens het symposium van het Europese comité voor Agrarisch Recht op 30 mei&#13;
en 1 juni 1985 in Chartres; en wij verwijzen de lezer naar de zeer belangrijke rapporten die&#13;
er zijn gepresenteerd.69&#13;
Wij moeten tot onze spijt concluderen dat niettegenstaande een gemeenschappelijke&#13;
landbouwpolitiek, het begrip Europees agrarisch recht nog niet voldoende is gerijpt in de&#13;
geesten van de ingezetenen van de Gemeenschap. Voorlopig is het agrarisch recht nog zeer&#13;
nationalistisch.70</content><legacyfootnotes>1. Centre D'Etudes Juridiques Universitaires de Chartres, Maison de L'Agriculture, 28024 Chartres&#13;
cedex.&#13;
2. Atti del primo convegnio internazionale di Diritto agrario - (Milano-Giuffre éd., 1954).&#13;
3. de La Morandière, in Préface du Tome I du droit rural de M. de Juglart (1949).&#13;
4. Cf. J. Hudault, Le droit rural francais: objet, enseignement et recherche (rapport au Ier Symposium&#13;
du C.E.D.R. de Constance 1982), publ. Cejuc, Chartres, 1983; Cahiers de L'Institut de droit rural de&#13;
L'Université de Göttingen, 1983, t. 27.&#13;
5. J. Megret, Droit agraire, I, nos 29-30.&#13;
6. Idem no. 31.&#13;
7. Savatier, Métamorphoses économiques et sociales du droit privé d'aujourd'hui, chapitre III, no. 536.&#13;
8. Hedemann, Actes du congres de Florence (pr.) T.I. 193.&#13;
9. Bruno Rossi, Actes du Congres de Florence (pr.). T.I. 481. 10. Actes Congres Florence, I, 159, note 16: et Atti di Congresso naz. agr. 1936, 604.&#13;
11. Malezieux et Randier, Traite de droit rural, blz. 8.&#13;
12. De Juglart, Droit rural, t.I, blz. 7.&#13;
13. Cotton, Législation agricole, no. 38.&#13;
14. Ourliac in Jurisclasseur rural, préface.&#13;
15. Carrozza, Problemi di teoria generale del diritto agrario in Esperienze e prospettive del diritto agrario&#13;
in Italia a nell'URSS - Firenze, 1972 (Giuffre ed. Milano).&#13;
16. Symposium van Chartres, rapport Prof. Juan José Sanz Jarque, over het begrip agrarisch recht in&#13;
Latijns-Amerika; ook B. Marcial, L'évolution du droit agraire en Amérique Latine, in Mélanges Voirin,&#13;
blz. 32. e.v.&#13;
17. Symposium de Chartres, rapport D.L. Uchtmann, Prof. of Agricultural Law, University Illinois.&#13;
18. Symposium de Chartres, rapport W. Steffen.&#13;
19. Symposium, rapport A.G. Maris.&#13;
20. Sommige schrijvers geven aan de benaming 'droit rural' een ruimere betekenis dan aan die van 'droit&#13;
agraire'. Deze laatste zou alleen maar de normen omvatten die betrekking hebben op de landbouwexploi&#13;
tatie en de organisatie van de landbouw (J-P. Moreau, handboek voor 'droit rural', blz. 5; tegenover&#13;
Megret, Droit agraire, L. blz. 6-7). In Duitsland, wijkt de terminologie nogal eens af in de verschillende&#13;
tijdperken: Dorf und Bauernrecht, Landwirtschafts-recht, Agrarrecht; deze laatste term wordt be&#13;
schouwd als het meest beantwoordend aan de meest geaccepteerde betekenis, die alle reglementatie omvat&#13;
van de landbouw, zowel op het gebied van privaatrecht als het publiekrecht (Handwörterbuch des Agrarrechts,&#13;
band I (1981), Agrarrecht door Winkler).&#13;
21. V. Malezieux et Randier, op. cit.&#13;
22. Wöhrmann/Stöcker: das Landwirtschaftserbrecht mit Erlauterung der Höfeordnung in der Fassung&#13;
der Bekanntmachung von 26 juli 1976 (Otto Meissners Verlag-Hamburg, 1977).&#13;
23. Land Und Forstwirtschaftlicher Grundstücksverkehrs- und Erbrecht in westlichen Europa (Schweitzer&#13;
Verlag, Berlin, 1961).&#13;
24. Ph. Pidoux, Droit foncier rural, Société suisse des juristes 1979, fase. 4.&#13;
25. Gomes-Rosa, rapport voor het Symposium van Chartres; evenwel beweren sommige schrijvers dat&#13;
de jurisprudentie een scheppende rol heeft gespeeld bij het agrarisch recht (Coelho en de Alcaro, werken&#13;
Ass. Capitant, t. XXXI, blz. 168).&#13;
26. W. Tete, in trav. ass. Capitant, op. cit., blz. 157.&#13;
27. Symposium de Chartres, rapport prof. Thor Falkanger.&#13;
28. Arquin en Heyerick, Belgisch rapport over de toepassing van het nationale agrarisch recht.&#13;
29. A.G. Maris, Nederlands rapport.&#13;
30. Rapport Mackay.&#13;
31. V. Hudault, Le droit rural francais; objet, enseignement et recherche (Colloque du Comité Européen&#13;
de droit rural, Constance, 1982), public. Cejuc Chartres, 1983, préc.&#13;
32. Dalloz, 1946, chron 1.&#13;
33. V.J. Bonneau, Droit rural appliqué, T.L. blz. 9.&#13;
34. Uiteenzetting in Wöhrmann/Stöcker, op. cit. supra note 22.&#13;
35. Handwörterbuch des Agrarrechts (Erick Schmidt Verlag, Berlin 1982).&#13;
36. Symposium de Chartres, rapport Alberto Germano.&#13;
37. Rapport Sanz Jarque.&#13;
38. Rapport Bidart.&#13;
39. Giffard, Code annoté des baux ruraux; meer recent J-Cl. Baux ruraux.&#13;
40. Trib. conflits, 8 décembre 1969, 2 Arrets (D. 1970.309 - J.C.P. 1970.11.16285).&#13;
41. Symposium de Chartres, rapport Mackay.&#13;
42. Rapport Steffen.&#13;
43. Gambado en Carrozza in Travaux de L'Association Capitant, t. XXI, blz. 117 e.v.&#13;
44. Rapport Thor Falklanger.&#13;
45. Voor al deze punten moet men teruggaan naar het opmerkelijke rapport van prof. Lichorowicz, van&#13;
de universiteit van Krakau, waarvan we slechts een kort overzicht gegeven hebben.&#13;
46. Rapport Mackay.&#13;
47. Rapport Hudault bij het Colloquium van Constanz (supra noot 31).&#13;
48. Supra noot 17.&#13;
49. Rapport Arquin en Heyerick, Symposium de Chartres&#13;
50. Rapport prof. Le Calonnec.&#13;
51. Rapport A.G. Maris.&#13;
52. Rapport J.F. Sanz Jarque.&#13;
53. Rapport Thor. Falkanger.&#13;
54. Rapport Arquin en Heyerick.&#13;
55. Rapport Bidart.&#13;
56. Voor al deze vragen is het noodzakelijk het opvallende rapport Steffen te raadplegen, aangevuld met&#13;
een literatuuropgave.&#13;
57. Rapport Alf. Germano.&#13;
58. Rapport Gomes Rosa.&#13;
59. Rapport Bidart.&#13;
60. Vergelijk het substantiële rapport van prof. M. Blazejczyk voor de Poolse delegatie; zo ook het rap&#13;
port Lichorowicz.&#13;
61. Voor Nederland, rapport Bronkhorst: Voor Noorwegen, rapport Falkanger.&#13;
62. Voor Noorwegen, rapport Thor. Falkanger.&#13;
63. Rapport België.&#13;
64. Rapport Uruguay.&#13;
65. In Bondsrepubliek Duitsland, rapport Steffen.&#13;
66. F. Clerc: Politique structurelle, une place limitée (in 'Cahiers francais' no. 205 april 1982).&#13;
67. Mousin: Jurisdictions nationales et droit rural communautaire, rapport van België bij het symposi&#13;
um de Chartres.&#13;
68. Rapport Colette Constantinides-Megret.&#13;
69. In het bijzonder het rapport van Mw. Constantinides-Megret, van de universiteit Paris I, getiteld 'Le&#13;
Droit Communautaire Agricole et son application par les jurisdictions francaises'.&#13;
70. Grote tegenstellingen tussen de verschillende Europese staten betreffende de collectieve vormen van&#13;
landbouwexploitatie zijn eveneens te voorschijn gekomen. De verscheidenheid in de gebruikte juridische&#13;
formuleringen onthult dat het begrip 'groepslandbouw' nog geen 'europese' graad van rijpheid bereikt&#13;
heeft. Dit toont het seminaire over de 'ontwikkeling van de groepslandbouw in Europa', gehouden in&#13;
Grenoble van 24 tot 28 juni 1984. Het is spijtig dat de werken van dit seminaire niet zijn gepubliceerd.</legacyfootnotes><footnotes><footnote/></footnotes><auteurs>Jacques Prévault</auteurs><published>1987-06-01 00:00:00</published><modified>1987-06-01 00:00:00</modified><editiondate>1987-06-01</editiondate><htmlpath>https://denhollander.info/artikel/6331</htmlpath></article>
</articles></edition>