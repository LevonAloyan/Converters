<edition><articles><article><jaar>2013</jaar><naam>Tijdschrift voor Agrarisch Recht</naam><uitgave>7/8</uitgave><aflevering>7</aflevering><searchword>TvAR 7/8/2013</searchword><id>10633</id><udhid>UDH:TvAR/10633</udhid><titel>Rechtspraak 5731. RvR Regeling Horst aan de Maas (TvAR 2013/5731)</titel><searchwords><searchword>TvAR 7/8/2013</searchword><searchword>TvAR 2013/5731</searchword><searchword>UDH:TvAR/10633</searchword></searchwords><attachments><attachment><name>TvAR2013_07_08_08_5731.pdf</name><extention>pdf</extention><url>https://denhollander.info/download/9105/ci</url></attachment></attachments><inleiding>Nietigheid overeenkomst &#13;
Overeenkomst ter zake van betaling voor een bouwkavel in het kader van de Ruimte-voor-Ruimteregeling is nietig. &#13;
</inleiding><content>1. Het geding in feitelijke instanties &#13;
Voor het verloop van het geding in feitelijke instanties ver­wijst de Hoge Raad naar de navolgende stukken: &#13;
a. de vonnissen in de zaak 89898/HA ZA 08-765 van de rechtbank Roermond van 7 januari 2009 en 5 augustus 2009; &#13;
b. het arrest in de zaak HD 200.051.566 van het gerechtshof te ‘s-Hertogenbosch van 27 september 2011. &#13;
Het arrest van het hof is aan dit arrest gehecht. &#13;
2. Het geding in cassatie &#13;
Tegen het arrest van het hof heeft de Gemeente beroep in cassatie ingesteld. De cassatiedagvaarding is aan dit arrest gehecht en maakt daarvan deel uit. &#13;
[Verweerder] heeft geconcludeerd tot verwerping van het beroep. &#13;
De zaak is voor partijen toegelicht door hun advocaten. &#13;
De conclusie van de Advocaat-Generaal L.A.D. Keus strekt tot vernietiging en verwijzing. &#13;
De advocaat van [verweerder] heeft bij brief van 1 februari 2013 op die conclusie gereageerd. &#13;
3. Beoordeling van het middel &#13;
3.1 In dit geding staat de vraag centraal of de Gemeente in het kader van de zogenoemde ‘Ruimte voor Ruimte’ rege­ling (hierna: RvR-regeling) door middel van een bevoegd­hedenovereenkomst een vergoeding van [verweerder] mocht bedingen voor het verlenen van een vrijstelling onder het toepasselijke bestemmingsplan ten behoeve van de bouw van een woning op een aan [verweerder] toebehorend per­ceel. &#13;
3.2 In cassatie kan van het volgende worden uitgegaan. &#13;
(i) [Verweerder] is eigenaar van een perceel in het buitenge­bied van de gemeente Horst. &#13;
(ii) Omdat [verweerder] op dit perceel een woning wilde bouwen, is tussen de Gemeente en [verweerder] op 20 juni 2005 een overeenkomst gesloten, waarin [verweerder] wordt aangeduid als “initiatiefnemer” en waarin onder meer het volgende is opgenomen: &#13;
“OVERWEGENDE DAT, &#13;
a. De Partiële Streekplanherziening Ruimte voor Ruimte Noord- en Midden-Limburg onder voorwaarden de moge­lijkheid biedt een woning te realiseren in ruil voor sloop van 1000 m2 agrarische bedrijfsbebouwing, herziening/intrek­king van de milieuvergunning van het bedrijf en doorhaling van mestrechten; &#13;
b. De gemeente met de Provincie Limburg een bestuursover­eenkomst heeft gesloten en uit dien hoofde de verantwoor­delijkheid op zich heeft genomen om Ruimte voor Ruimte binnen haar grondgebied mogelijk te maken. In die be­stuursovereenkomst, in samenhang met het eerder genoem­de provinciaal ruimtelijk beleidskader, is neergelegd dat er 1000 m2 aan gesloopte agrarische bedrijfsgebouwen be­horende bij een/de intensieve veehouderijtak(ken) een wo­ningbouwcontingent verkregen kan worden. Het college van burgemeester en wethouders van de gemeente Horst aan de Maas heeft op 21 november 2000 besloten contingent aan te vragen bij de provincie in het kader van de Ruimte voor Ruimte regeling. Totaal zijn 33 contingenten aangevraagd bij de Provincie Limburg. Per contingent dient de gemeen­te een vastgesteld bedrag, de zogenaamde normvergoeding (zie de begripsbepalingen) te betalen aan de provincie, dat door laatstgenoemde ingezet zal worden ter vergoeding voor het slopen van agrarische bedrijfsgebouwen, intrekking/her­ziening van milieuvergunning en doorhaling van mestrech­ten. Voornoemde betaling wordt ook wel aangeduid met de term “voorfinanciering”; &#13;
c. De woningbouwcontingenten inzake Ruimte voor Ruim­te alleen kunnen worden verkregen, indien is aangetoond dat voor elke woning 1000 m2 agrarische bedrijfsgebouw(en) zijn gesloopt en de milieuvergunningen(en) van de/het des­betreffende bedrijf/bedrijven zijn geactualiseerd door de gemeente(n), alsmede via een verklaring van Bureau Heffin­gen in Assen (of diens rechtsopvolger) is aangetoond dat de mestrechten van de/het betreffende bedrijf/bedrijven is/zijn doorgehaald; &#13;
d. De gemeente de ter beschikking gestelde woningbouw­contingenten in het kader van Ruimte voor Ruimte niet meer kan teruggeven aan de Provincie Limburg met restitutie van de voorgefinancierde gelden; &#13;
e. Initiatiefnemer een woning in het kader van Ruimte voor Ruimte wil ontwikkelen op een gedeelte van het perceel ka­dastraal bekend gemeente Horst, sectie [A], nummer [001], welke in eigendom toebehoort aan initiatiefnemer (...). &#13;
f. Ten behoeve van de realisatie van de woning zoals ge­noemd onder e het contingent zal voortkomen uit de door de provincie Limburg aan de gemeente Horst aan de Maas toe­gewezen contingenten in het kader van Ruimte voor Ruimte; &#13;
g. De provincie heeft uitgesproken dat de locatie gelegen aan de Jaegerweg kansrijk wordt geacht voor de ontwikke­ling van een Ruimte voor Ruimtewoning; &#13;
h. In ruil voor het recht om een woning te mogen ontwik­kelen op de beoogde locatie binnen de gemeente Horst aan de Maas, de initiatiefnemer bereid is om de financiële mid­delen te verschaffen ten behoeve van de voorfinanciering in het kader van de regeling Ruimte voor Ruimte zoals ge­noemd onder b. &#13;
i. Partijen zijn bekend met het feit dat de financiële en pla­nologisch-juridische risico’s bij de initiatiefnemer liggen. &#13;
KOMEN HET VOLGENDE OVEREEN &#13;
Artikel 1 &#13;
Ruimte voor Ruimte: &#13;
De ruimtelijke kwaliteit wordt verbeterd in het landelijk ge­bied door de bouw van hoogwaardige woningen op passen­de locaties toe te staan in ruil voor de sloop van bestaande agrarische bedrijfsgebouwen, waarbij eveneens een reductie van milieuproblemen plaats zal dienen te vinden. &#13;
Woningbouwcontingent: &#13;
Het recht om in het kader van Ruimte voor Ruimte bo­venop het reguliere woningbouwcontingent een extra wo­ning te mogen oprichten (binnen de gemeentegrenzen) on­der de voorwaarde dat is aangetoond dat voor elke woning 1000 m2 agrarische bedrijfsgebouw(en) zijn gesloopt en de milieuvergunning(en) van de/het desbetreffende bedrijf/be­drijven zijn geactualiseerd door de gemeente(n), alsmede via een verklaring van Bureau Heffingen in Assen (of diens &#13;
rechtsopvolger) is aangetoond dat de mestrechten van de/het betreffende bedrijf/bedrijven is/zijn doorgehaald. &#13;
Normvergoeding: &#13;
Op grond van de bestuursovereenkomst met de provin­cie wordt hieronder verstaan: “het totaal van alle sloopver­goedingen van alle gemeenten samen, gedeeld door 1/1000 van het totale aantal te slopen m2 van alle gemeenten sa­men”. Dit normbedrag is door de provincie vastgesteld op € 89.957,12 (...). &#13;
(...) &#13;
Artikel 2 &#13;
a. De initiatiefnemer betaalt € 89.957,12 (...) aan de ge­meente ten behoeve van de voorfinanciering van 1 (...) maal de sloop van 1000 m2 agrarische bedrijfsgebouwen in het kader van de regeling Ruimte voor Ruimte; &#13;
b. De initiatiefnemer verwerft in beginsel het recht om ge­bruik te mogen maken van 1 (...) woningbouwcontingent op de beoogde locatie; &#13;
c. De gemeente heeft de normvergoeding per woningbouw­contingent voldaan aan de Provincie Limburg conform de afgesloten bestuursovereenkomst. &#13;
Artikel 3 &#13;
a. De gemeente zal ten behoeve van de gebruikmaking van woningbouwcontingenten in het kader van Ruimte voor Ruimte op beoogde locaties de benodigde planologisch-juri­dische procedure starten; &#13;
b. De initiatiefnemer draagt zorg voor ontwerp en inrichting van de beoogde locatie; &#13;
c. Alle kosten voor bouw- en woonrijp maken van de beoog­de locatie komen voor rekening van de initiatiefnemer; &#13;
d. De gemeente behoudt zich het recht voor om geen mede­werking te verlenen aan een door de initiatiefnemer inge­diend plan, ontwerp en inrichtingsplan. &#13;
Artikel 4. &#13;
a. Het in artikel 2 lid a genoemde bedrag wordt door de ini­tiatiefnemer voldaan uiterlijk binnen 4 weken na onherroe­pelijk worden van de bouwvergunning (...). &#13;
b. (...) &#13;
Artikel 5. &#13;
Alle schade voortvloeiend uit al of niet-gebruikmaking van woningbouwcontingent en realisatie van woning in het ka­der van Ruimte voor Ruimte zijn voor rekening van initia­tiefnemer. &#13;
Artikel 6. &#13;
Indien om welke reden dan ook de realisatie van de woning geen doorgang zal vinden, ontstaan er geen verplichtingen anders dan die in deze overeenkomst tussen de initiatiefne­mer en de gemeente genoemd. &#13;
Artikel 7. &#13;
Indien blijkt dat voor de beoogde locatie geen onherroepe­lijke bouwvergunning kan worden afgegeven voor realisatie van een woningbouwcontingent (...) vervalt de in artikel 4 lid b genoemde bankgarantie. &#13;
(...)” &#13;
(iii) Bij besluit van 8 mei 2006 heeft het College van Bur­gemeester en Wethouders van de Gemeente op verzoek van [verweerder] besloten &#13;
“vrijstelling te verlenen van het bepaalde in het bestem­mingsplan “Buitengebied” ten behoeve van het bouw- en woonrijp maken en het gebruik van de grond voor de bouw van een compensatiewoning met garage in het kader van de regeling Ruimte voor Ruimte 1e tranche, op het perceel ka­dastraal bekend gemeente Horst, sectie [A], nummer [002], plaatselijk bekend Jaegerweg vooralsnog ongenummerd te Melderslo, een en ander met inachtneming van de bij dit be­sluit behorende ruimtelijke onderbouwing.” &#13;
(iv) In de overwegingen bij het besluit wordt onder meer op­gemerkt: &#13;
“Het verzoek ziet op de bouw van een compensatiewoning met garage in het kader van de regeling Ruimte voor Ruimte 1e tranche, het een en ander met inachtneming van de bij dit ontwerpbesluit behorende ruimtelijke onderbouwing.” &#13;
(v) Burgemeester en Wethouders van de Gemeente hebben bij besluit van 4 januari 2007 aan [verweerder] de gevraagde bouwvergunning verleend. &#13;
(vi) [Verweerder] heeft geweigerd aan de Gemeente het be­drag van € 89.957,12 te betalen. Hij is van mening dat hij niet verplicht is tot betaling, omdat sprake is van onaan­vaardbare doorkruising van de WRO. &#13;
3.3 In dit geding vordert de Gemeente van [verweerder] be­taling van zojuist genoemd bedrag. Kort samengevat, legt zij daaraan primair ten grondslag dat de verplichting tot beta­ling van het bedrag is opgenomen in het vrijstellingsbesluit van 8 mei 2006 en dat dit besluit formele rechtskracht heeft verkregen. Subsidiair betoogt zij dat de verplichting onder­deel uitmaakt van de overeenkomst van 20 juni 2005 en dat de in deze overeenkomst opgenomen betalingsverplichting rechtsgeldig is. &#13;
[Verweerder] heeft zich verweerd met het betoog dat de ver­plichting tot betaling van genoemd bedrag geen onderdeel uitmaakt van het vrijstellingsbesluit, en dat de in de over­eenkomst van 20 juni 2005 opgenomen betalingsverplich­ting een onaanvaardbare doorkruising oplevert van het publiekrecht, in het bijzonder van de (in dit geval nog toe­passelijke, tot 1 juli 2008 geldende) Wet op de Ruimtelijke Ordening (hierna: WRO), en derhalve nietig is. &#13;
3.4 De rechtbank heeft de vordering van de Gemeente afge­wezen. Het hof heeft het vonnis bekrachtigd. Kort samen­gevat, komen de overwegingen van het hof op het volgen­de neer. &#13;
(a) De grief tegen het oordeel van de rechtbank dat de voor­waarde van het betalen van een financiële vergoeding geen deel uitmaakt van het vrijstellingsbesluit nu dat besluit zelf die voorwaarde niet bevat en een enkele indirecte verwij­zing daarnaar in de overwegingen daartoe onvoldoende is, wordt verworpen. In de ruimtelijke onderbouwing wordt in het geheel niet gerept van het betalen van het bedrag van € 89.957,12 en een dergelijke betaling heeft ook niets van doen met ruimtelijke onderbouwing van een besluit tot vrij­stelling van een bestaand bestemmingsplan. (eerste alinea van rov. 4.6) &#13;
(b) De formele rechtskracht van het onderhavige vrijstel­lingsbesluit kan door de Gemeente niet worden ingeroe­pen inzake de bevoegdhedenovereenkomst die tot het vrij­stellingsbesluit heeft geleid. De formele rechtskracht van dat besluit betekent weliswaar dat het besluit voor rechtma­tig moet worden gehouden, maar is niet beslissend voor de vraag of de Gemeente van [verweerder] nakoming kan vor­deren van diens in de overeenkomst opgenomen verplich­ting tot het betalen van een geldsom. (slot van rov. 4.11) &#13;
(c) Bij de in de overeenkomst afgesproken betaling van € 89.957,12 gaat het om verhaal van kosten die de Gemeen­te heeft gemaakt bij de uitoefening van haar taak op het ge­bied van de ruimtelijke ordening, nu zij dat bedrag aan de provincie heeft betaald om een woningcontingent te verkrij­gen voor de bouw van een woning in het buitengebied. An­ders dan de rechtbank oordeelde, houdt het verlenen van vrijstelling op grond van art. 19 WRO dan ook verband met het ruimtelijke ordeningsbeleid van de Gemeente. (rov. 4.12) &#13;
(d) Afgezien van de mogelijkheid tot verhaal door verdis­contering in de gronduitgifteprijs in gevallen waarin de ge­meente eigenaar van de grond is, voorzag de WRO voor het verhaal van kosten die voortvloeien uit de gemeentelij­ke taak op het gebied van ruimtelijke ordening slechts in de mogelijkheid tot verhaal van exploitatiekosten op particu­lieren door het heffen van baatbelasting, terwijl (sommige) plankosten door het heffen van leges konden worden ver­haald. Gelet op deze wettelijke beperkingen kan het in de bevoegdhedenovereenkomst opgenomen beding dat [ver­weerder] genoemd bedrag moet betalen niet worden aan­vaard. Dit doet tekort aan de voor [verweerder] als parti­culier in een situatie als deze gewenste rechtsbescherming. Van de hiervoor genoemde, wettelijk geregelde vormen van verhaal is in dit geval geen sprake. De rechtbank is terecht tot de slotsom gekomen dat de Gemeente misbruik heeft ge­maakt van haar bevoegdheden. De financiële bepaling in de overeenkomst levert daarmee tevens een onaanvaardba­re doorkruising op van het stelsel van kostenverhaal neerge­legd in de WRO en de Gemeentewet en is daarom strijdig met de openbare orde en nietig. (rov. 4.13-4.14) &#13;
(e) Maar ook als ten tijde van het sluiten van de bevoegdhe­denovereenkomst de daarin opgenomen verplichting tot be­taling van een geldelijke tegenprestatie wel toelaatbaar zou zijn geweest, dan is in het onderhavige geval, gelet op de door de Gemeente bij akte overgelegde informatie, onvol­doende gebleken van een verband tussen het slopen van stal­len in de Gemeente Horst aan de Maas en de uitgifte van nieuwe bouwkavels binnen die Gemeente. Uit het overge­legde overzicht blijkt dat in het kader van de RvR-regeling in de Gemeente 39 woningen zijn gerealiseerd, terwijl in to­taal 21.700 m2 stallen is gesloopt. Volgens de RvR-regeling zou per 1000 m2 stallen één woningbouwcontingent kunnen worden gerealiseerd. Dat daadwerkelijk sprake is geweest van toepassing van de RvR-regeling en de planologische doelstellingen daarvan, kan uit de overgelegde stukken dan ook onvoldoende worden opgemaakt. (rov. 4.15) &#13;
3.5.1 Onderdeel 1 van het middel is gericht tegen de hier­voor in 3.4 onder (a) weergegeven oordelen. &#13;
Volgens onderdeel 1.1 is de overweging van het hof dat in de ruimtelijke onderbouwing van de vrijstelling in het ge­heel niet wordt gerept van het betalen van een bedrag van € 89.957,12 onbegrijpelijk. Het onderdeel beroept zich daar­toe op de omstandigheden dat in de ruimtelijke onderbou­wing wordt verwezen naar de overeenkomst van 20 juni 2005 “waarin voorwaarden zijn opgenomen onder welke de bouw van de compensatiewoning doorgang kan vinden”, dat in die overeenkomst het bedrag van € 89.957,12 is genoemd, en dat de vrijstelling vermeldt dat een kopie van die over­eenkomst als bijlage bij de ruimtelijke onderbouwing is ge­voegd. &#13;
Volgens onderdeel 1.2 is onjuist althans onbegrijpelijk de overweging dat betaling van genoemd bedrag ook niets van doen heeft met ruimtelijke onderbouwing van een besluit tot vrijstelling van een bestaand bestemmingsplan. Betoogd wordt dat de besteding van de bijdrage doelgebonden is en alleen kan worden aangewend voor de RvR-regeling (de sloop van stallen). Er bestaat dus een direct verband tussen de betaling van de bijdrage en de planologische medewer­king enerzijds en het concrete planologische belang ander­zijds; dat brengt mee dat de betaling van het bedrag van € 89.957,12 evident onderdeel is van de ruimtelijke onderbou­wing van de verleende vrijstelling, aldus het onderdeel. &#13;
3.5.2 Voortbouwend op de onderdelen 1.1 en 1.2 bestrijdt onderdeel 2.1 de hiervoor in 3.4 onder (b) - (d) weergegeven oordelen met het betoog dat [verweerder] de toelaatbaarheid van het bedingen van een financiële bijdrage niet meer in een procedure bij de burgerlijke rechter aan de orde kan stel­len, nu tegen de vrijstelling een met voldoende waarborgen omklede rechtsgang openstond waarvan [verweerder] geen gebruik heeft gemaakt. De burgerlijke rechter dient dan ook ervan uit te gaan dat de vrijstelling, zowel wat betreft de tot­standkoming als wat betreft de inhoud, in overeenstemming is met het recht, hetgeen ook geldt voor de in de vrijstelling opgenomen voorwaarde dat een overeenkomst diende te zijn gesloten (met daarin een financiële bepaling). Daarom dient voor de burgerlijke rechter uitgangspunt te zijn dat het opne­men van de financiële bepaling in de overeenkomst gelet op het stelsel van kostenverhaal in de WRO en de Gemeente­wet toelaatbaar is, aldus het onderdeel. &#13;
3.5.3 Deze onderdelen kunnen in samenhang behandeld worden. &#13;
3.5.4 Het oordeel van het hof dat de voorwaarde van het be­talen van het bedrag van € 89.957,12 geen onderdeel uit­maakt van het vrijstellingsbesluit, geeft geen blijk van een onjuiste rechtsopvatting en is alleszins begrijpelijk. Die voorwaarde is immers bedongen in de overeenkomst van 20 juni 2005. Vaststaat dat het vrijstellingsbesluit zelf die voor­waarde niet bevat. Dat in de ruimtelijke onderbouwing die bij het besluit behoort wel mede naar de overeenkomst is verwezen, brengt niet mee dat de in die overeenkomst opge­nomen betalingsverplichting rechtens geacht moet worden deel uit te maken van het besluit of dat het besluit in die zin moet worden uitgelegd. Mede gelet op het rechtszekerheids­beginsel dient immers uit het besluit zelf duidelijk te zijn welke voorwaarden daaraan zijn verbonden. Aldus is voor de belanghebbende ook duidelijk of hij tegen het besluit be­zwaar (kan en) moet maken teneinde te voorkomen dat een bepaalde voorwaarde, zoals in dit geval de betalingsver­plichting, als onderdeel van het besluit formele rechtskracht verkrijgt. Onderdeel 1.1 faalt derhalve. &#13;
3.5.5 De door onderdeel 1.2 bestreden overweging dat de betaling van € 89.957,12 “niets van doen heeft met ruimte­lijke onderbouwing van een besluit tot vrijstelling van een bestaand bestemmingsplan” is niet dragend voor het oordeel van het hof over de uitleg van het vrijstellingsbesluit. Ook als het betoog van onderdeel 1.2 juist is dat een rechtstreeks verband bestaat tussen de betaling van de financiële bijdrage zoals in de overeenkomst neergelegd en het planologische belang dat met de verlening van de vrijstelling wordt be­hartigd, behoefde dat het hof, gelet op het hiervoor in 3.5.4 overwogene, niet te weerhouden van zijn oordeel dat de be­talingsverplichting geen onderdeel uitmaakte van het vrij­stellingsbesluit. Het onderdeel kan derhalve niet tot cassa­tie leiden. &#13;
3.5.6 In het licht van het voorgaande komt onderdeel 2.1 te­vergeefs op tegen het oordeel van het hof dat de forme­le rechtskracht van het vrijstellingsbesluit niet beslissend is voor beantwoording van de vraag of de Gemeente van [ver­weerder] nakoming kan vorderen van diens in de overeen­komst opgenomen verplichting tot betaling van een geld­som. De financiële verplichting maakte immers, volgens het tevergeefs bestreden oordeel van het hof, geen deel uit van het vrijstellingsbesluit. Het onderdeel faalt. &#13;
3.6.1 Onderdeel 4 is gericht tegen rov. 4.15, hiervoor in 3.4 onder (e) weergegeven. Volgens onderdeel 4.1 heeft het hof miskend dat in het kader van de RvR-regeling het verband tussen enerzijds het slopen van stallen en anderzijds het bou­wen van een woning niet binnen de Gemeente zelf behoeft te bestaan; bepalend is of voor elke toegekende woning el­ders in de provincie 1.000 m2 stallen worden gesloopt. Vol­gens onderdeel 4.2 heeft het hof, als het het voorgaande niet heeft miskend, zijn oordeel onvoldoende gemotiveerd, nu het niet heeft vastgesteld dat tegenover de 39 in de Gemeen­te gerealiseerde woningen niet elders in de provincie 39.000 m2 stallen zijn gesloopt en evenmin dat elk van die 39 wo­ningen in het kader van de RvR-regeling is gerealiseerd. &#13;
3.6.2 De onderdelen kunnen niet tot cassatie leiden. De Ge­meente heeft, zoals ook blijkt uit de in de conclusie van de Advocaat-Generaal onder 3.42 weergegeven citaten, in de feitelijke instanties steeds het standpunt ingenomen dat haar planologische medewerking aan het bouwen van woningen in het buitengebied van de Gemeente, door middel van het verlenen van vrijstelling ingevolge art. 19 WRO en het be­dingen van een vergoeding van € 89.957,12, werd gerecht­vaardigd doordat met die vergoeding de sloop van stallen in de Gemeente mogelijk werd gemaakt, zodat door toepassing van de RvR-regeling een goede ruimtelijke ordening op ge­meentelijk niveau werd gerealiseerd. De Gemeente kan niet voor het eerst in cassatie het standpunt innemen dat het ver­band tussen slopen en bouwen niet op gemeentelijk niveau maar op provinciaal niveau beoordeeld moet worden, aange­zien zulks een (ander) feitelijk onderzoek zou vergen waar­voor in (en na) cassatie geen plaats meer is. Het hof was ook niet gehouden een dergelijk onderzoek buiten de stellingen van de Gemeente om te verrichten. &#13;
3.6.3 Ook de klachten van de onderdelen 4.3 en 4.4 kunnen niet tot cassatie leiden. Dit behoeft, gezien art. 81 lid 1 RO, geen nadere motivering nu die klachten niet nopen tot beant­woording van rechtsvragen in het belang van de rechtseen­heid of de rechtsontwikkeling. &#13;
3.7 De ongegrondheid van de klachten van onderdeel 4 brengt mee dat het oordeel van het hof in rov. 4.15 in stand blijft dat de Gemeente met het sluiten van de overeenkomst van 20 juni 2005, en in het bijzonder met het daarin bedin­gen van een vergoeding van € 89.957,12 van [verweerder], niet overeenkomstig de RvR-regeling en de planologische doelstellingen daarvan heeft gehandeld, en dat daarom in dit geval niet voldaan is aan de eis dat het bedingen van die ver­goeding rechtstreeks verband houdt met het doel van de ge­meentelijke vrijstellingsbevoegdheid. Het hof heeft op deze grond geoordeeld dat het bedingen van de financiële tegen­prestatie voor het verlenen van een vrijstelling in het onder­havige geval niet toelaatbaar is (eerste alinea van rov. 4.15), waarmee het kennelijk bedoelt dat het beding nietig is. Dit oordeel draagt zijn beslissing zelfstandig. Het betoog van de Gemeente dat zij, anders dan het hof in rov. 4.13-4.14 oor­deelde, op zichzelf rechtsgeldig bij overeenkomst een ver­goeding van € 89.957,12 kon bedingen, behoeft daarom geen behandeling. &#13;
3.8 Nu door het falen van de onderdelen 1 en 2.1 vaststaat dat de primaire grondslag van de vordering van de Gemeen­te (het beroep op de formele rechtskracht van de vrijstel­lingsbeschikking) geen stand houdt, terwijl uit het falen van onderdeel 4 volgt dat ook de subsidiaire grondslag van de vordering (het beroep op de overeenkomst van 20 juni 2005) de vordering tot betaling van de financiële vergoeding niet kan dragen, kunnen de overige klachten van het middel bui­ten behandeling blijven. &#13;
4. Beslissing &#13;
De Hoge Raad: &#13;
verwerpt het beroep; &#13;
veroordeelt de Gemeente in de kosten van het geding in cas­satie, tot op deze uitspraak aan de zijde van [verweerder] be­groot op € 781,34 aan verschotten en € 2.200,- voor salaris. &#13;
Conclusie AG&#13;
mr. Keus &#13;
1. Inleiding(1) &#13;
1.1 In het kader van het mestbeleid heeft de overheid zoge­naamde varkensrechten opgekocht. Als gevolg van dat be­leid moesten bestaande stallen worden gesloopt, hetgeen in verband met de daarvoor uit te keren sloopsubsidies aan­merkelijke kosten (circa f 1,5 miljard) voor de overheid met zich bracht. &#13;
1.2 Als onderdeel van een verzameling bestuurlijke afspra­ken (het zogenaamde Pact van Brakkenstein) tussen de toen­malige minister van Volkshuisvesting, Ruimtelijke Ordening en Milieuhygiëne, de toenmalige minister van Landbouw, Natuurbeheer en Visserij, de provincies Utrecht, Gelderland, Noord-Brabant, Overijssel en Limburg (die de zogenaam­de reconstructiegebieden omvatten; de sloopsubsidie van de toenmalige Regeling beëindiging veehouderijtakken(2) was uitsluitend beschikbaar voor in die gebieden gelegen bedrij­ven) en de VNG, is, om de benodigde gelden voor de be­doelde sloop te genereren, de zogenaamde “Ruimte voor ruimte”-benadering (hierna ook wel RvR-benadering of RvR-regeling)(3) ontwikkeld. Die benadering hield in dat de sloop van bestaande stalruimte gepaard zou gaan met de uitgifte van extra woningcontingenten (voor in totaal 6.500 woningen). Bouw van die woningen zou kunnen plaatsvin­den op de kavel van het te beëindigen bedrijf, maar ook el­ders, op andere door de provincies en de gemeenten te be­palen locaties. Daartoe hebben de betrokken provincies hun streekplannen herzien, waarna het vervolgens aan de ge­meenten was om (in de vorm van een bestemmingsplan­herziening of een vrijstellingsbesluit op grond van art. 19 van de toenmalige Wet op de Ruimtelijke Ordening, hierna: WRO) de bouw van de woningen rechtens mogelijk te ma­ken. &#13;
1.3 Omdat de gemeenten een cruciale rol speelden bij het planologisch-juridisch mogelijk maken van de woningbouw (en de feitelijke verwerving van de financiële middelen) hebben nagenoeg alle betrokken provincies bestuursover­eenkomsten met de betrokken gemeenten gesloten. In het geval van de provincie Limburg zijn daarnaast modellen op­gesteld voor een privaatrechtelijke overeenkomst tussen de gemeente en de bouwer van de RvR-woning. &#13;
1.4 In het geval dat de RvR-woning niet werd gerealiseerd op de kavel van de te slopen stallen, werd aldus uitvoering aan de RvR-regeling gegeven dat de gemeente een woning­bouwkavel uitgaf die zij reeds in haar eigendom had, dan wel woningbouw toestond aan een particulier die eigenaar van de te bebouwen kavel was. Althans in beide laatste ge­vallen was sprake van een overeenkomst tussen provincie en gemeente, waarin de provincie een bijdrage ter financiering &#13;
AR2013_07_08.indb 13 23-7-2013 15:45:57 5731 Rechtspraak Tijdschrift voor Agrarisch RechtNr. 7/8 juli/augustus 2013 268 &#13;
&#13;
van de sloopsubsidie bedingt, in ruil voor haar planologi­sche medewerking aan de bouw van de woning (in de vorm van de verlening van een verklaring van geen bezwaar bij de art. 19-vrijstelling of goedkeuring van de bestemmingsplan­herziening). Die bijdrage werd vervolgens door de betrok­ken gemeente aan de bouwer van de RvR-woning “doorbe­rekend”. &#13;
1.5 In de onderhavige zaak, waarin [verweerder] reeds eige­naar van het te bebouwen perceel was, staat de vraag cen­traal of de Gemeente in het kader van de RvR-regeling in een bevoegdhedenovereenkomst een vergoeding mocht be­dingen voor het verlenen van een vrijstelling onder het toe­passelijke bestemmingsplan. Naar het oordeel van hof levert het bedingen van die vergoeding een onaanvaardbare door­kruising op van het stelsel van kostenverhaal, neergelegd in de (inmiddels vervallen) WRO en de Gemeentewet(4). De financiële bepaling in de overeenkomst is naar het oordeel van het hof strijdig met de openbare orde en daarom nietig. Zij is naar het oordeel van het hof voorts nietig, omdat geen duidelijk verband zou bestaan tussen het slopen van stallen in de Gemeente en de uitgifte van nieuwe bouwkavels bin­nen die Gemeente. Beide nietigheidsgronden worden door de Gemeente in cassatie ter discussie gesteld. &#13;
2. Feiten(5) en procesverloop &#13;
2.1 [Verweerder] is eigenaar van een perceel, kadastraal be­kend gemeente Horst, sectie [A], nummer [002], plaatselijk bekend Jaegerweg te Melderslo. Het perceel is gelegen in het buitengebied. &#13;
2.2 Omdat [verweerder] op dit perceel een woning wilde bouwen, is tussen de Gemeente en [verweerder] op 20 juni 2005 een overeenkomst gesloten(6), waarin [verweerder] wordt aangeduid als “initiatiefnemer” en waarin onder meer het volgende is opgenomen: &#13;
(zie arrest, red.) &#13;
2.3 Bij besluit van 8 mei 2006(7) heeft het College van Bur­gemeester en Wethouders van de Gemeente op verzoek van [verweerder] besloten &#13;
“vrijstelling te verlenen van het bepaalde in het bestem­mingsplan “Buitengebied” ten behoeve van het bouw- en woonrijp maken en het gebruik van de grond voor de bouw van een compensatiewoning met garage in het kader van de regeling Ruimte voor Ruimte 1e tranche, op het perceel ka­dastraal bekend gemeente Horst, sectie [A], nummer [002], plaatselijk bekend Jaegerweg vooralsnog ongenummerd te Melderslo, een en ander met inachtneming van de bij dit be­sluit behorende ruimtelijke onderbouwing.” &#13;
2.4 In de overwegingen bij het besluit wordt onder meer op­gemerkt: &#13;
“Het verzoek ziet op de bouw van een compensatiewoning met garage in het kader van de regeling Ruimte voor Ruimte 1e tranche, het een en ander met inachtneming van de bij dit ontwerpbesluit behorende ruimtelijke onderbouwing.” &#13;
2.5 Burgemeester en Wethouders van de Gemeente hebben bij besluit van 4 januari 2007 aan [verweerder] de gevraagde bouwvergunning verleend. &#13;
2.6 [Verweerder] heeft geweigerd aan de Gemeente het be­drag van € 89.957,12 te betalen. Hij is van mening dat hij niet verplicht is tot betaling, omdat sprake is van onaan­vaardbare doorkruising van de WRO. &#13;
2.7 Bij exploot van 6 oktober 2008 heeft de Gemeente [ver­weerder] gedagvaard voor de rechtbank Roermond en ge­vorderd dat [verweerder], kort gezegd, wordt veroordeeld tot betaling van € 89.957,12, vermeerderd met incassokos­ten en wettelijke rente en met veroordeling van [verweerder] in de kosten van het geding. [verweerder] heeft de vordering van de Gemeente weersproken. &#13;
2.8 Nadat bij tussenvonnis van 7 januari 2009 een compari­tie van partijen was gelast, welke comparitie op 9 april 2009 heeft plaatsgehad, heeft de rechtbank bij vonnis van 5 au­gustus 2009 de vordering afgewezen(8). De rechtbank heeft voorop gesteld dat de financiële vergoeding geen deel uit­maakt van het vrijstellingsbesluit, nu een enkele indirecte verwijzing daarnaar daartoe onvoldoende is. De rechtbank beoordeelt het geschil derhalve op grond van de overeen­komst tussen de Gemeente en [verweerder] (rov. 4.1). Naar het oordeel van de rechtbank strekt deze overeenkomst tot uitoefening van de bevoegdheid tot het verlenen van vrij­stelling van het bestemmingsplan en een bouwvergunning op een wijze die in strijd is met het verbod van détourne­ment de pouvoir. Met deze overeenkomst wordt niet be­oogd ruimtelijk ordeningsbeleid te voeren, maar om financi­ële middelen te verwerven voor provinciaal sloopbeleid dat primair als milieubeleid kwalificeert. De belangrijkste reden om de vrijstelling en vergunning te verlenen is aldus niet ge­legen in de sfeer van de ruimtelijke ordening en evenmin in de sfeer van de Gemeente. Er zijn geen feiten of omstandig­heden gesteld of gebleken waaruit zou kunnen worden af­geleid dat - de overeenkomst en de RvR-regeling wegge­dacht - B&amp;W de vrijstelling en vergunning zouden hebben verleend. De woning lijkt alleen gerealiseerd te mogen wor­den vanwege dat beleidskader - dat zich bevindt in de pro­vinciale sfeer en primair is gericht op milieu en fondsenwer­ving daarvoor - en niet vanwege een gemeentelijke visie op een gewenste ruimtelijke ontwikkeling (rov. 4.5). De recht­bank concludeert daarom dat het verbod van détournement de pouvoir is overtreden, terwijl de door de wetgever beoog­de spreiding van taken en bevoegdheden over de diverse be­trokken overheden wordt miskend. Daardoor is het desbe­treffende beding in strijd met de openbare orde en derhalve nietig (rov. 4.6). &#13;
2.9 Bij exploot van 27 augustus 2009 heeft de Gemeente ho­ger beroep tegen de vonnissen van 7 januari 2009 en 5 au­gustus 2009 ingesteld, waartoe zij bij memorie vier grieven heeft aangevoerd. [Verweerder] heeft de grieven bestreden. Bij arrest van 27 september 2011 heeft het hof de Gemeen­te niet-ontvankelijk verklaard in het beroep tegen het vonnis van 7 januari 2009 en het vonnis van 5 augustus 2009 on­der aanvulling van gronden bekrachtigd. Aan deze beslissing heeft het hof het navolgende ten grondslag gelegd. &#13;
2.10 In de rov. 4.5-4.6 heeft het hof, onder verwerping van de eerste grief van de Gemeente, geoordeeld dat in de ruim­telijke onderbouwing van het vrijstellingsbesluit in het ge­heel niet wordt gerept van betaling van een bedrag van € 89.957,12, dat een dergelijke betaling ook niets van doen heeft met ruimtelijke onderbouwing van een besluit tot vrij­stelling van een bestaand bestemmingsplan en dat de ver­plichting van [verweerder] tot betaling van de litigieuze geldsom niet een verplichting is die het gebruik of de inrich­ting van het perceel waarvoor de vrijstelling geldt nader re­gelt, maar slechts een tegenprestatie is voor het nemen van het besluit tot vrijstelling door de Gemeente. &#13;
2.11 In de rov. 4.7-4.16 heeft het hof de tweede grief van de Gemeente besproken. Die grief is gericht tegen het oordeel van de rechtbank dat de overeenkomst nietig is op grond van art. 3.13 in verbinding met art. 3:40 lid 1 BW. &#13;
Naar aanleiding van het betoog van de Gemeente dat de rechtbank, gelet op de jurisprudentie van de Afdeling be­stuursrechtspraak van de Raad van State (hierna: AbRvS) (9), had moeten motiveren waarom ruimtelijke relevantie ontbreekt en zich voorts ervan rekenschap had moeten ge­ven dat het aan de bestuursrechter is om te bepalen wat “een goede ruimtelijke ordening” inhoudt (rov. 4.10), heeft het hof geoordeeld dat de vraag of de RvR-regeling uit oogpunt van ruimtelijke ordening aanvaardbaar is, dient te worden onderscheiden van de vraag of de Gemeente betaling van een geldsom kan verlangen. Op die laatste vraag is de Afde­ling in de door de Gemeente ingeroepen uitspraken niet in­gegaan. Volgens het hof is de formele rechtskracht van het vrijstellingsbesluit dan ook niet beslissend voor de vraag of de Gemeente van [verweerder] nakoming kan vorderen van diens in de overeenkomst opgenomen verplichting tot het betalen van een geldsom (rov. 4.11). &#13;
Naar het oordeel van het hof slaagt de tweede grief van de Gemeente wél voor zover daaraan ten grondslag ligt dat de verleende vrijstelling verband houdt met beleid van de Ge­meente op het gebied van ruimtelijke ordening. Dit kan vol­gens het hof op grond van de rov. 4.13-4.16 echter niet tot vernietiging van het bestreden (eind)vonnis leiden (rov. 4.12). &#13;
2.12 In rov. 4.13 heeft het hof gememoreerd dat het ver­haal van kosten die voortvloeien uit de uitoefening van de gemeentelijke taak op het gebied van de ruimtelijke orde­ning aan beperkingen onderhevig is. Afgezien van de mo­gelijkheid tot verhaal door verdiscontering in de gronduit­gifteprijs, voorzag de WRO slechts in de mogelijkheid van exploitatiekosten op particulieren door het heffen van baat­belasting, terwijl sommige plankosten door het heffen van leges konden worden verhaald. Gelet op deze beperkingen kan het litigieuze beding volgens het hof niet worden aan­vaard, nu dit tekort doet aan de in een situatie als deze ge­wenste rechtsbescherming. [Verweerder] was immers aan­gewezen op medewerking van de Gemeente en derhalve genoopt een beding te aanvaarden dat een aanzienlijke gel­delijke verplichting met zich bracht, welke verplichting [verweerder] niet ter discussie kon stellen (rov. 4.13). Van de wettelijke verhaalsvormen is hier geen sprake, terwijl het door de Gemeente aan de provincie Limburg (hierna: de Provincie) betaalde bedrag ook niet als planschade kan wor­den aangemerkt. De rechtbank heeft naar het oordeel van het hof daarom terecht geconcludeerd dat de Gemeente, die kennelijk slechts bereid was de vrijstelling te geven indien [verweerder] een zeer substantieel bedrag zou betalen, daar­door misbruik heeft gemaakt van haar bevoegdheden. De fi­nanciële bepaling in de overeenkomst levert daarmee tevens een onaanvaardbare doorkruising op van het stelsel van kos­tenverhaal neergelegd in de WRO en de Gemeentewet en is derhalve strijdig met de openbare orde en nietig (rov. 4.14). &#13;
2.13 In rov. 4.15 heeft het hof daaraan toegevoegd dat, als zou moeten worden aangenomen dat bij voldoende ver­band tussen slopen en bouwen elders binnen de Gemeente een geldelijke tegenprestatie kan worden bedongen, van een dergelijke relatie in dit geval onvoldoende is gebleken. Uit de door de Gemeente bij akte overgelegde informatie over bouw- en sloopkavels blijkt niet dat er een duidelijk ver­band bestaat tussen het slopen van stallen en de uitgifte van nieuwe bouwkavels binnen de Gemeente. Uit het verstrek­te overzicht blijkt dat 39 woningen zijn gerealiseerd, ter­wijl in totaal 21.700 m2 stallen is gesloopt. Volgens de rege­ling zou per 1.000 m2 één woningbouwcontingent kunnen worden gerealiseerd. Volgens het hof blijkt niet dat het op­pervlak aan gesloopte stallen correspondeert met de 39 wo­ningbouwcontingenten die de Gemeente zich kennelijk heeft verschaft. Dat daadwerkelijk sprake is geweest van toepas­sing van de RvR-regeling en de planologische doelstellingen daarvan kan uit de overgelegde stukken dan ook onvoldoen­de worden opgemaakt. &#13;
2.14 In rov. 4.16 heeft het hof geconcludeerd dat “(r)eeds op grond van het voorgaande (...) grief 2 (faalt), terwijl ook op deze grond grief 1 niet tot vernietiging zou kunnen leiden”. &#13;
2.15 Bij exploot van 27 december 2011 heeft de Gemeente tijdig cassatieberoep ingesteld. [Verweerder] heeft geconclu­deerd tot verwerping. Partijen hebben hun respectieve stand­punten schriftelijk doen toelichten, waarna zij hebben gere-en gedupliceerd. &#13;
3. Bespreking van het cassatiemiddel &#13;
3.1 De Gemeente heeft één middel van cassatie voorgesteld. Dat middel omvat vijf onderdelen (1-5), waarvan de onder­delen 1-4 steeds in meer subonderdelen uiteenvallen. &#13;
3.2 Onderdeel 1 richt zich met twee subonderdelen tegen rov. 4.6. Subonderdeel 1.1 klaagt over de motivering van het oordeel dat in de ruimtelijke onderbouwing niet wordt ge­rept van het betalen van een bedrag van € 89.957,12, terwijl een dergelijke betaling ook niets met ruimtelijke onderbou­wing van een vrijstellingsbesluit van doen heeft. Volgens het subonderdeel is dit oordeel zonder nadere motivering, die ontbreekt, onbegrijpelijk. De ruimtelijke onderbouwing(10) verwijst immers onder 3.1 naar de litigieuze overeenkomst, die als bijlage 1 aan de ruimtelijke onderbouwing is gehecht en die, naar het hof in rov. 4.3 ook heeft vastgesteld, het be­drag van € 89.957,12 uitdrukkelijk noemt. &#13;
3.3 Met het bestreden oordeel heeft het hof gerespondeerd op grief 1, die zich richtte tegen de overweging van de rechtbank dat de voorwaarde van het betalen van een finan­ciële vergoeding door [verweerder] aan de Gemeente geen deel uitmaakt van het vrijstellingsbesluit, nu een enkele in­directe verwijzing daarnaar in de overwegingen onvoldoen­de is (rov. 4.5). &#13;
Het vrijstellingsbesluit(11), genomen naar aanleiding van een verzoek van [verweerder en zijn vrouw] dat zag “op de bouw van een compensatiewoning met garage in het kader van de regeling Ruimte voor Ruimte 1e tranche, het een en ander met inachtneming van de bij dit ontwerpbesluit beho­rende ruimtelijke onderbouwing”, verleent vrijstelling van het bepaalde in het betrokken bestemmingsplan “ten behoe­ve van het bouw- en woonrijp maken en het gebruik van de grond voor de bouw van een compensatiewoning met garage in het kader van de regeling Ruimte voor Ruimte 1e tranche (...), een en ander met inachtneming van de bij dit besluit behorende ruimtelijke onderbouwing.” De ruimtelijke on­derbouwing, waarin onder 2.1 (in het kader van de beschrij­ving van het Rijksbeleid) overigens uitdrukkelijk wordt ge­sproken van de voor provincies bestaande mogelijkheid om, “naast hergebruik, deze gebouwen te slopen, en in ruil daar­voor - en ter financiering daarvan - woningen terug te bou­wen (“ruimte voor ruimte”)”, wordt onder 3.1 gememoreerd dat de Gemeente en [verweerder] op 20 juni 2005 een over­eenkomst hebben ondertekend, “waarin voorwaarden zijn opgenomen onder welke de bouw van de compensatiewo­ning doorgang kan vinden”. De ruimtelijke onderbouwing vervolgt met de opmerking dat “(e)en kopie van deze over­eenkomst (...) als bijlage 1 bij deze ruimtelijke onderbou­wing (is) gevoegd.” en dat “(v)an wezenlijk belang in deze overeenkomst is overweging g. waarin is vastgelegd dat de provincie heeft uitgesproken dat de locatie gelegen aan de Jaegerweg kansrijk wordt geacht voor de ontwikkeling van een Ruimte voor Ruimtewoning.” &#13;
3.4 Dat in de ruimtelijke onderbouwing, zoals het hof in rov. 4.6 heeft overwogen, “in het geheel niet (wordt) gerept van het betalen van het bedrag van € 89.957,12” is naar de let­ter juist. Dat die betaling wél wordt genoemd in de over­eenkomst die als bijlage bij de ruimtelijke onderbouwing is gevoegd, doet daaraan, strikt genomen, niet af. In zover­re acht ik het bestreden oordeel niet onbegrijpelijk, temeer niet nu de ruimtelijke onderbouwing, waar zij de overeen­komst ter sprake brengt, als “van wezenlijk belang in deze overeenkomst” met zoveel woorden slechts verwijst naar de overweging dat de Provincie de beoogde locatie aan de Jae­gerweg kansrijk acht voor de ontwikkeling van een RvR-woning, en niet ook naar de door de Gemeente van [ver­weerder] bedongen betaling. &#13;
Waar het bij de door het hof verworpen eerste grief van de Gemeente uiteindelijk aankomt op de vraag of de op [ver­weerder] rustende verplichting tot betaling deel van het vrij­stellingsbesluit uitmaakt (zie de samenvatting van de betrok­ken grief in rov. 4.5), meen ik echter dat de klacht ruimer moet worden opgevat dan louter te zijn gericht tegen het ontbreken van een uitdrukkelijke vermelding van de door [verweerder] te verrichten betaling in de ruimtelijke onder­bouwing. Mede gelet op het verband met onderdeel 2.1, waarin de Gemeente heeft verdedigd dat de toelaatbaarheid van een financiële voorwaarde in de bestuursrechtelijke pro­cedure tegen het vrijstellingsbesluit aan de orde kon komen, moet de klacht naar mijn mening worden geacht (mede) te zijn gericht tegen de conclusie die het hof kennelijk aan het ontbreken van een uitdrukkelijke verwijzing naar de door [verweerder] te verrichten betaling in de ruimtelijke onder­bouwing van het vrijstellingsbesluit heeft verbonden, te we­ten dat de bedoelde betalingsverplichting van [verweerder] van dat vrijstellingsbesluit géén onderdeel vormt. Aldus op­gevat acht ik de motiveringsklacht van het subonderdeel ge­grond. De vrijstelling ziet expliciet op de bouw van een compensatiewoning in het kader van de RvR-regeling, ter­wijl ook de aanvraag daarop reeds was gericht. Voorts ver­plicht het dispositief van het vrijstellingsbesluit tot inacht­neming van de daarbij behorende ruimtelijke onderbouwing (“vrijstelling te verlenen (...) ten behoeve van het bouw- en woonrijp maken en het gebruik van de grond voor de bouw van een compensatiewoning met garage in het kader van de regeling Ruimte voor Ruimte 1e tranche (...), een en an­der met inachtneming van de bij dit besluit behorende ruim­telijke onderbouwing”). De ruimtelijke onderbouwing ver­wijst onder 3.1 op haar beurt naar de overeenkomst “waarin voorwaarden zijn opgenomen onder welke de bouw van de compensatiewoning doorgang kan vinden”. Overigens wordt niet met deze verwijzing volstaan, maar is een kopie van de overeenkomst, als bijlage bij de ruimtelijke onderbouwing, bij de vrijstelling gevoegd(12). Bij die stand van zaken acht ik de enkele vaststelling dat in de ruimtelijke onderbou­wing niet met zoveel woorden naar de door [verweerder] te verrichten betaling wordt gewezen, óók in combinatie met het (zoals bij de bespreking van subonderdeel 1.2 zal blij­ken) naar mijn mening onjuiste argument dat “een derge­lijke betaling (...) ook niets van doen heeft met ruimtelijke onderbouwing van een besluit tot vrijstelling van een be­staand bestemmingsplan”, een onvoldoende motivering van het kennelijke oordeel van het hof dat de betalingsverplich­ting van [verweerder] géén onderdeel van het vrijstellings­besluit vormt. &#13;
3.5 Subonderdeel 1.2 klaagt met een rechts- en motiverings­klacht over het oordeel in rov. 4.6 dat een betaling niets van doen heeft met de inhoud of de ruimtelijke onderbouwing van het vrijstellingsbesluit. Volgens het subonderdeel heeft de Gemeente aangevoerd dat er een rechtstreeks verband be­staat tussen de bijdrage en het planologische belang dat met de verlening van de vrijstelling wordt behartigd. Het oordeel van het hof is daarom onjuist, althans zonder nadere motive­ring onbegrijpelijk, aldus het subonderdeel. &#13;
3.6 In rov. 4.6 heeft het hof overwogen dat “een dergelijke betaling (...) ook niets van doen (heeft) met ruimtelijke on­derbouwing van een besluit tot vrijstelling van een bestaand bestemmingsplan”. Dat de van [verweerder] verlangde bij­drage “niets van doen heeft” met het vrijstellingsbesluit en de ruimtelijke onderbouwing daarvan, is naar mijn mening onjuist, of vraagt minst genomen om nadere motivering. De ruimtelijke onderbouwing van het vrijstellingsbesluit is naar mijn mening geen andere dan dat hier toepassing wordt ge­geven aan de RvR-regeling, waarvan de van [verweerder] verlangde bijdrage een integraal onderdeel vormt. Overi­gens is in de rechtspraak van de AbRvS erkend dat de RvR-regeling aan een vrijstelling op grond van art. 19 WRO ten grondslag kan worden gelegd(13). Ook het door het subon­derdeel bestreden oordeel vormt derhalve geen deugdelij­ke (althans geen deugdelijk gemotiveerde) verwerping van de eerste grief van de Gemeente, waarmee zij is opgekomen tegen het oordeel van de rechtbank dat de voorwaarde van het betalen van een financiële vergoeding door [verweer­der] aan de Gemeente geen onderdeel van het vrijstellings­besluit vormt. &#13;
De klacht van het subonderdeel slaagt, waaraan hetgeen het hof in rov. 4.15 heeft overwogen, mijns inziens niet kan af­doen. In rov. 4.15 heeft het hof geoordeeld dat in het onder­havige geval van een voldoende verband tussen slopen en bouwen elders in de Gemeente niet is gebleken. De vraag of de Gemeente met de litigieuze vrijstelling een correc­te en rechtmatige uitvoering aan de RvR-regeling heeft ge­geven, komt immers niet meer aan de orde, indien, zoals de Gemeente met haar eerste grief heeft verdedigd, die toe­passing (en meer in het bijzonder de van [verweerder] ver­langde bijdrage aan de financiering van de sloop waardoor de bouw van zijn woning planologisch aanvaardbaar wordt) onderdeel vormt van het vrijstellingsbesluit waaraan forme­le rechtskracht toekomt. Dit laatste wordt kennelijk miskend door het hof, dat in rov. 4.16 ervan is uitgegaan dat ook “op grond van het voorgaande” (waarmee kennelijk rov. 4.15 is bedoeld) grief 1 niet tot vernietiging zou kunnen leiden. In dit verband wijs ik nog op onderdeel 5, dat betoogt dat (on­der meer) rov. 4.16 door de onderdelen 1-4 wordt gevitieerd. &#13;
3.7 Onderdeel 2 richt zich met een tweetal subonderdelen tegen de rov. 4.11, 4.13 en 4.14. Volgens subonderdeel 2.1 heeft het hof in het licht van de subonderdelen 1.1 en 1.2 miskend dat, nu in de bestuursrechtelijke procedure tegen het vrijstellingsbesluit aan de orde kon komen of een over­eenkomst (met daarin een financiële bepaling) als voorwaar­de voor het verlenen van een vrijstelling toelaatbaar is, [ver­weerder] in een civiele procedure de toelaatbaarheid van die voorwaarde niet meer aan de orde kan stellen. Nu [ver­weerder] geen gebruik heeft gemaakt van de met voldoen­&#13;
de waarborgen omklede rechtsgang die tegen de vrijstelling openstond, dient de burgerlijke rechter volgens het subon­derdeel ervan uit te gaan dat de vrijstelling, zowel qua tot­standkoming als qua inhoud, met het recht in overeenstem­ming is. &#13;
3.8 Bij de beoordeling van het subonderdeel stel ik voor­op dat het hof blijkens rov. 4.11 ervan is uitgegaan dat aan het vrijstellingsbesluit formele rechtskracht toekomt. Naar de kern genomen verdedigt het subonderdeel dat die forme­le rechtskracht mede geldt voor de gehoudenheid van [ver­weerder] tot betaling van de overeengekomen bijdrage aan de financiering van de sloop van de stallen, die de door hem verlangde bouw van een woning planologisch mogelijk moet maken. &#13;
3.9 Het subonderdeel roept in de eerste plaats de vraag op of, zoals het subonderdeel veronderstelt, [verweerder] in­derdaad langs bestuursrechtelijke weg tegen de van hem verlangde financiële bijdrage had kunnen opkomen. Ik meen dat deze vraag in bevestigende zin moet worden be­antwoord. Als, zoals ik meen, de voorwaarde van betaling door [verweerder] van de overeengekomen bijdrage onder­deel vormt van de ruimtelijke onderbouwing van het vrij­stellingsbesluit, zie ik geen reden waarom [verweerder] zich daartegen niet langs bestuursrechtelijke weg had kunnen verzetten. Aan een voldoende (proces)belang heeft het [ver­weerder] in elk geval niet ontbroken, nu hij belang erbij had zich te bevrijden van een hem (beweerdelijk) in strijd met de wet opgelegde en voor hem bovendien belastende financiële voorwaarde (ook al was hij die voorwaarde met de Gemeen­te overeengekomen). In verband met het verbod van refor­matio in peius zou [verweerder], door van de bestuursrech­telijke rechtsmiddelen gebruik te maken, de hem verleende vrijstelling overigens niet in gevaar hebben gebracht, althans niet méér dan door achteraf betaling van de overeengeko­men bijdrage te weigeren. Dat geldt óók als de bestuursrech­ter tot de conclusie zou zijn gekomen dat het de ruimtelijke onderbouwing van de aan [verweerder] verleende vrijstel­ling zou ondermijnen, als [verweerder] van zijn gehouden­heid tot betaling van een bijdrage zou worden bevrijd. &#13;
3.10 Een tweede vraag die de klacht opwerpt, is hoe de for­mele rechtskracht van het vrijstellingsbesluit, óók met be­trekking tot de (naar mijn mening daarvan deel uitmakende) verplichting van [verweerder] tot het leveren van een finan­ciële bijdrage aan de sloop van stalruimte die de beoogde bouw van zijn woning uit oogpunt van ruimtelijke ordening mogelijk moet maken (“ruimte voor ruimte”), zich verhoudt tot de mogelijke nietigheid van de bevoegdhedenovereen­komst op grond van art. 3:40 lid 1 BW, althans voor zover daarbij een financiële bijdrage van [verweerder] is bedon­gen. &#13;
3.11 Allereerst verdient het opmerking dat de leer van de formele rechtskracht in haar oorspronkelijke vorm niet zo­zeer de rechtmatigheid van het betrokken besluit, als wel de geldigheid daarvan betreft. In het standaardarrest Heesch/ Van de Akker(14) heet het dat “wanneer tegen een beschik­king een met voldoende waarborgen omklede administra­tiefrechtelijke rechtsgang heeft opengestaan (...), de burger­lijke rechter, zo deze beroepsgang niet is gebruikt, in geval de geldigheid van de beschikking in het voor hem gevoerde geding in geschil is, ervan dient uit te gaan dat die beschik­king zowel wat haar wijze van tot stand komen als wat haar inhoud betreft in overeenstemming is met de desbetreffende wettelijke voorschriften en algemene rechtsbeginselen” en dat “(d)it (...) in beginsel ook dan (geldt), indien dit de bur­gerlijke rechter ertoe zou nopen aan zijn uitspraak de rechts­geldigheid ten grondslag te leggen van een beschikking waarvan als vaststaand mag worden aangenomen dat zij, als daartegen tijdig administratiefrechtelijk beroep zou zijn in­gesteld, zou zijn vernietigd.” Ik acht zeer wel verdedigbaar dat de formele rechtskracht van een planologisch besluit met zich brengt dat niet slechts van de geldigheid van dat besluit moet worden uitgegaan, maar óók van de geldigheid van de daaraan ten grondslag liggende bevoegdhedenovereen­komst, althans van die bestanddelen van die overeenkomst die in het betrokken besluit zijn geïncorporeerd. De uit de formele rechtskracht van het planologische besluit voort­vloeiende (fictie van) geldigheid prevaleert in deze benade­ring boven de mogelijke nietigheid van (delen van) de be­voegdhedenovereenkomst op grond van art. 3:40 BW. &#13;
3.12 Naar mijn mening is de hiervoor bedoelde opvatting niet in strijd met het arrest Etam/Zoetermeer(15), waar­in de Hoge Raad, zij het in een andere context, eveneens over een confrontatie van een bevoegdhedenovereenkomst met de formele rechtskracht van het daarop gebaseerde be­sluit had te oordelen. Na voorop te hebben gesteld dat aan een dergelijke overeenkomst een gemengd (privaatrechte­lijk en bestuursrechtelijk) karakter toekomt, heeft de Hoge Raad geoordeeld dat de formele rechtskracht van het be­stemmingsplan (welk plan afweek van het bestemmingsplan waarop Etam ingevolge de litigieuze bevoegdhedenovereen­komst civielrechtelijk aanspraak meende te kunnen maken) niet in de weg stond aan het (met het oog op een vordering tot schadevergoeding gegeven) oordeel van de burgerlijke rechter dat het besluit niet aan de overeenkomst beantwoordt en dat het overheidslichaam zijn verplichtingen uit de over­eenkomst daarom niet is nagekomen. Voor de Hoge Raad was kennelijk beslissend dat de rechtmatigheid van het be­sluit (in die zin dat het besluit zowel wat zijn wijze van tot stand komen als wat zijn inhoud betreft met de desbetref­fende wettelijke voorschriften en algemene rechtsbeginse­len in overeenstemming is) niet volstaat om civielrechtelij­ke wanprestatie van de overheid jegens haar contractpartner bij de bevoegdhedenovereenkomst uit te sluiten. In die zin laat de civielrechtelijke aanspraak op schadevergoeding we­gens wanprestatie van de overheid zich inderdaad van de be­stuursrechtelijke regelmatigheid van het besluit onderschei­den en kan civielrechtelijke wanprestatie van de overheid worden aangenomen, zonder dat dit noodzakelijkerwijs met de bestuursrechtelijke regelmatigheid van het besluit con­flicteert. &#13;
Dat laatste is naar mijn mening in het onderhavige geval anders. Dat [verweerder] financieel bijdraagt aan de sloop van stalruimte die de bouw van de door hem beoogde wo­ning planologisch mogelijk moet maken (“ruimte voor ruim­te”), is, wat daarvan overigens zij, de kern van de ruim­telijke onderbouwing die de Gemeente aan de vrijstelling ten grondslag heeft gelegd. Als uitvloeisel van de formele rechtskracht van die vrijstelling moet ook de ruimtelijke on­derbouwing daarvan voor geldig worden gehouden, in die zin dat zij zowel wat haar wijze van tot stand komen als wat haar inhoud betreft, met de desbetreffende wettelijke voor­schriften en algemene rechtsbeginselen in overeenstemming is. Daarmee verdraagt zich niet dat de burgerlijke rechter de bevoegdhedenovereenkomst op het punt van de financiële bijdrage van [verweerder] op grond van art. 3:40 lid 1 BW nietig en [verweerder] deswege van zijn bijdrageplicht ontslagen oordeelt, welk oordeel de (voor geldig en rechtma­tig te houden) ruimtelijke onderbouwing van de onderha­vige vrijstelling in de kern zou aantasten. Bij die stand van zaken behoort mijns inziens niet het civielrechtelijke aspect (de mogelijke nietigheid van de bevoegdhedenovereenkomst op grond van art. 3:40 lid 1 BW), maar het bestuursrechtelij­ke aspect (de voor geldig en rechtmatig te houden ruimtelij­ke onderbouwing van de vrijstelling) te prevaleren. &#13;
3.13 Of de klacht van het middel tot cassatie kan leiden, hangt naar mijn mening af van de vraag of de van [verweer­der] verlangde bijdrage kan worden beschouwd als onder­deel van de vrijstelling en/of de ruimtelijke onderbouwing daarvan, welke vraag ik zelf geneigd ben in bevestigen­de zin te beantwoorden. Dat de Gemeente heeft beoogd de RvR-regeling aan de vrijstelling ten grondslag te leg­gen, staat buiten twijfel, evenals het gegeven dat de RvR-re­geling volgens rechtspraak van de AbRvS als toereikende ruimtelijke onderbouwing kan dienen. Kern van de RvR-re­geling is dat de voor de (subsidiëring van de) sloop van stal­len benodigde gelden worden gegenereerd door het mogelijk maken van de bouw van “compensatiewoningen”. In een si­tuatie als de onderhavige waarin de “compensatiewoning” wordt gerealiseerd op een andere locatie dan die van de te slopen stallen en waarin de te bebouwen locatie reeds in ei­gendom aan de beoogde bouwer toebehoort, kan dit slechts betekenen dat de beoogde bouwer een financiële bijdrage ten behoeve van de sloop van stallen elders levert. De klacht slaagt, als de van [verweerder] verlangde bijdrage als on­derdeel van het vrijstellingsbesluit en/of de ruimtelijke on­derbouwing kan worden beschouwd. De klacht faalt, als dat laatste niet het geval is. De klacht is ten slotte prematuur in het geval dat de rechter na verwijzing nader zal moeten be­oordelen of de van [verweerder] verlangde bijdrage al dan niet onderdeel van de vrijstelling en/of van de ruimtelijke onderbouwing daarvan vormt. &#13;
3.14 Subonderdeel 2.2 klaagt over de onjuistheid, althans onbegrijpelijkheid van “’s hofs overweging”. Het subon­derdeel betoogt dat er een rechtstreeks verband bestaat tus­sen het verlangen van de bijdrage in de overeenkomst met [verweerder] en het planologische belang dat met de verle­ning van de vrijstelling wordt behartigd. De besteding van de bijdrage is doelgebonden en de bijdrage kan alleen wor­den aangewend voor de RvR-regeling. Daarom bestaat een direct verband tussen de betaling van de bijdrage en het pla­nologische belang, verbonden met de sloop van stallen. Vol­gens het subonderdeel is volgens de AbRvS de samenhang tussen de sloop en het toestaan van woningbouw in het be­lang van een goede ruimtelijke ordening, en impliceert haar rechtspraak(16) dat zij ook het vragen van een bijdrage toe­laatbaar acht. Het subonderdeel betoogt dat de sloop zonder bijdrage niet kan worden gesubsidieerd en dat de financië­le haalbaarheid van de met de vrijstelling beoogde ruimtelij­ke ontwikkelingen mede bepalend is voor de beantwoording van de vraag of die vrijstelling het belang van een goede ruimtelijke ordening dient. Volgens het subonderdeel ligt het voor de hand dat de burgerlijke rechter het veronderstelde oordeel van de AbRvS volgt. &#13;
3.15 Bij de beoordeling van het subonderdeel (dat, evenals onderdeel 3, is voorgesteld voor het geval dat uitgangspunt zou moeten zijn dat de overeengekomen bijdrage als zoda­nig géén onderdeel vormt van de vrijstelling en dat de bur­gerlijke rechter daarom een zelfstandig oordeel over de toe­laatbaarheid van die bijdrage kan geven(17)) stel ik voorop dat dit niet expliciteert tegen welke overweging de klacht is gericht. Het ligt echter voor de hand dat het subonderdeel in het bijzonder het oog heeft op de passage in rov. 4.11, vol­gens welke de AbRvS een uitruil van een te slopen stal voor een te bouwen woning in het kader van de RvR-regeling uit een oogpunt van ruimtelijke ordening weliswaar aanvaard­baar heeft geoordeeld, maar dat zulks naar het oordeel van het hof losstaat van de vraag of de Gemeente betaling van een geldsom als voorwaarde voor een gunstige beslissing van de Gemeente over een verzoek tot vrijstelling op grond van art. 19 WRO kan verlangen. &#13;
Alhoewel ook aan de AbRvS niet zal zijn ontgaan dat de RvR-regeling vooral is ingegeven door de wens de gemeen­ten in staat te stellen gelden te genereren om de (subsidië­ring van de) sloop van agrarische bedrijfsruimten te finan­cieren, gaat het mijns inziens te ver om uit de aanvaarding van de RvR-regeling als deugdelijke ruimtelijke onderbou­wing af te leiden dat de AbRvS zich daarmee meer in het bijzonder ook over de toelaatbaarheid van de van een grond­eigenaar te bedingen financiële bijdrage heeft uitgelaten. Die toelaatbaarheid was, zoals het hof in rov. 4.11 ook heeft aan­gegeven, in géén van de door het hof (en het subonderdeel) genoemde uitspraken als zodanig aan de orde, zodat er voor de AbRvS ook geen reden was zich daarover uit te laten. Het subonderdeel kan niet tot cassatie leiden(18). &#13;
Daarbij teken ik voor de goede orde nog aan dat voor een geslaagd beroep op formele rechtskracht van de bijdrage­plicht van [verweerder] als onderdeel van het vrijstellings­besluit niet nodig is dat de AbRvS zich reeds over de toe­laatbaarheid van een dergelijke plicht heeft uitgelaten. Voor een beroep op formele rechtskracht is voldoende dat de AbRvS zich desgevraagd zou kunnen uitlaten over de vraag of van de beoogde bouwer een bijdrage voor de (subsidië­ring van de) sloop van stallen elders kan worden bedongen. &#13;
3.16 Onderdeel 3 (dat eveneens is voorgesteld voor het ge­val dat uitgangspunt zou moeten zijn dat de overeengeko­men bijdrage als zodanig geen onderdeel vormt van de vrij­stelling en dat de burgerlijke rechter daarom een zelfstandig oordeel over de toelaatbaarheid van die bijdrage kan ge­ven(19)) richt zich met vier subonderdelen tegen de rov. 4.13 en 4.14. &#13;
3.17 Volgens subonderdeel 3.1 is onjuist, althans onbegrij­pelijk, het (kennelijke) oordeel van het hof (i) dat het vragen van een financiële bijdrage voor het gebruikmaken van de vrijstellingsbevoegdheid leidt tot het gebruiken van die be­voegdheid voor een ander doel dan waarvoor die is gegeven, en (ii) dat de financiële bepaling tevens een onaanvaardba­re doorkruising oplevert van het stelsel van kostenverhaal, neergelegd in de WRO en de Gemeentewet, waardoor deze bepaling als strijdig met de openbare orde nietig is. Volgens het subonderdeel is, naar in subonderdeel 2.2 is uiteenge­zet, het vragen van de financiële bijdrage voor de vrijstelling noodzakelijk om, naar het hof in rov. 4.12 ook heeft onder­kend, een goede ruimtelijke ordening te realiseren (door­dat daarmee de sloop van stallen wordt gesubsidieerd). Om­dat de in de WRO neergelegde bevoegdheden zijn bedoeld om een goede ruimtelijke ordening te realiseren, wordt, nog steeds volgens het subonderdeel, de vrijstellingsbevoegd­heid niet voor een ander doel gebruikt dan waarvoor zij is toegekend. Het subonderdeel betoogt voorts dat evenmin sprake is van een onaanvaardbare doorkruising van het stel­sel van kostenverhaal, neergelegd in de WRO en de Ge­meentewet. Het stelsel van kostenverhaal in de WRO en de Gemeentewet verzet zich niet tegen het vragen van een fi­nanciële bijdrage indien er (i) een rechtstreeks verband be­staat tussen de bijdrage en het planologische belang dat met de uitoefening van de bevoegdheid wordt behartigd en de fi­nanciële bijdrage derhalve aan het doel van de regeling kan worden gerelateerd, (ii) de financiële bijdrage bedoeld is voor een specifiek doel en (iii) vóór het sluiten van de over­eenkomst vaststaat hoe hoog dit bedrag is. Volgens het on­derdeel is aan deze voorwaarden voldaan. Bovendien heeft de bestuursrechter in andere zaken de in het onderhavige ge­val gekozen constructie waarbij in de vrijstelling was opge­nomen dat een overeenkomst was gesloten die als bijlage bij de vrijstelling was gevoegd teneinde de sloop van stallen el­ders te subsidiëren, in het belang van een goede ruimtelijke ordening geacht. Het ligt, nog steeds volgens het subonder­deel, in de rede dat de burgerlijke rechter in het kader van zijn oordeel over de toelaatbaarheid van de financiële bepa­ling in de overeenkomst niet tot een ander oordeel komt dan de bestuursrechter. &#13;
Subonderdeel 3.2 voegt daaraan toe dat, indien het hof het voorgaande niet heeft miskend, althans zonder nadere mo­tivering, die ontbreekt, niet valt in te zien waarom het hof tot zijn beslissing is geraakt dat in het onderhavige geval de in subonderdeel 3.1 genoemde omstandigheden (i)-(iii) zich niet voordoen. &#13;
Vervolgens betoogt subonderdeel 3.3 dat het hof althans heeft miskend dat het financiële beding geen misbruik van recht en evenmin een onaanvaardbare doorkruising van het stelsel van kostenverhaal neergelegd in de WRO en de Ge­meentewet oplevert. &#13;
De drie subonderdelen lenen zich voor gezamenlijke bespre­king. &#13;
3.18 In rov. 4.13 heeft het hof overwogen dat, gelet op de beperkingen, verbonden aan de in de WRO voorziene moge­lijkheden van verhaal van kosten die voortvloeien uit de ge­meentelijke taak op het gebied van de ruimtelijke ordening, en voorts gelet op de mate waarin de belangen van de burger in het kader van de regelingen op het gebied van ruimtelijke ordening worden beschermd, het in de bevoegdhedenover­eenkomst opgenomen beding met betrekking tot de door [verweerder] te betalen bijdrage niet kan worden aanvaard. Volgens het hof doet “(d)it (waarmee het hof kennelijk heeft bedoeld: dit beding; LK) (...) tekort aan de voor [verweer­der] als particulier in een situatie als deze gewenste rechts­bescherming”, in welk verband het hof nog heeft gerele­veerd dat “[verweerder] (...) bij zijn plannen een woning op zijn perceel in het buitengebied te realiseren immers (was) aangewezen op medewerking van de Gemeente, en derhal­ve genoopt dit beding te aanvaarden, een beding dat een aanzienlijke geldelijke verplichting met zich meebracht die door [verweerder] niet ter discussie gesteld kon worden.” In rov. 4.14 heeft het hof geoordeeld dat van de in rov. 4.13 ge­noemde, wettelijk geregelde vormen van verhaal in dit geval geen sprake is en dat het door de Gemeente aan de Provincie betaalde bedrag evenmin als planschade kan worden aange­merkt, zodat ook art. 49a WRO - zo al toepasselijk - niet aan de orde is. Gelet daarop is de rechtbank volgens het hof te­recht tot de conclusie gekomen dat de Gemeente, die kenne­lijk slechts bereid is geweest de vrijstellingsbeschikking te geven indien [verweerder] een zeer substantieel bedrag zou betalen, daardoor m</content><legacyfootnotes>1 De in deze inleiding opgenomen achtergrondschets is in hoofd­zaak ontleend aan A.A.J. de Gier, J. Robbe en P.J.J. van Buuren, De juridische ruimte voor ‘Ruimte voor ruimte’, NJB 2001, p. 2084- 2090. &#13;
2 Stcrt. 2000, 55, nadien gewijzigd en per 1 april 2007 vervallen (zie Stcrt. 2007, 33). &#13;
3 Hierna zal, in verband met de ingevolge die benadering extra te bouwen woningen, ook wel van RvR-woningen worden gesproken. &#13;
4 Hof ‘s-Hertogenbosch 27 september 2011, LJN: BT2861, TBR 2012/48, m.nt. M.A.M. Dieperink. Het bestreden arrest is in TBR aangeduid als uitspraak van de Afdeling bestuursrechtspraak van de Raad van State. &#13;
5 Zie rov. 4.3 van het bestreden arrest. &#13;
6 Prod. 1 bij de inleidende dagvaarding. &#13;
7 Prod. 2 bij de inleidende dagvaarding. &#13;
8 Rb Roermond 5 augustus 2009, LJN: BJ4026, Gst 2010, 19, m.nt. C.W.M.V.A van Alphen, TBR 2010/13, m.nt. M.A.M. Dieperink. &#13;
9 AbRvS 27 oktober 2004, LJN: AR4631, AB 2004, 431, m.nt. A.A.J. de Gier; AbRvS 9 augustus 2006, LJN: AY5885, Gst 2006, 175, m.nt. A.A.J. de Gier. &#13;
10 Prod. 7 bij de inleidende dagvaarding. &#13;
11 Prod. 2 bij de inleidende dagvaarding. &#13;
12 De overeenkomst zou volgens de ruimtelijke onderbouwing on­der 3.1 bijlage 1 vormen. In het bij de ruimtelijke onderbouwing behorende overzicht van bijlagen wordt bijlage 1 echter aange­duid als “Projectgebied Jaegerweg te Melderslo”. Anders dan in de schriftelijke toelichting van mr. Gelpke onder 32 betoogd, sluit die benaming echter niet uit dat bijlage 1 (mede) de overeenkomst om­vat (zelf heeft paragraaf 3.1 van de ruimtelijke onderbouwing als opschrift “Beschrijving project en economische uitvoerbaarheid”), of dat die overeenkomst als andere bijlage bij de ruimtelijke onder­bouwing is gevoegd. Dat de overeenkomst, anders dan in de ruim­telijke onderbouwing is vermeld, niet bij de vrijstelling zou zijn ge­voegd, is in de feitelijke instanties in elk geval niet aangevoerd (zie ook repliek mr. Scheltema onder 7). &#13;
13 Zie onder meer AbRvS 27 oktober 2004, LJN: AR4631, AB 2004, 431, m.nt. A.A.J. de Gier (in welke uitspraak de AbRvS het betoog verwierp dat de RvR-regeling uitsluitend een financieel as­pect betreft en dat daarin geen ruimtelijke afweging besloten ligt), en AbRvS 9 augustus 2006, LJN: AY5885, Gst 2006, 175, m.nt. A.A.J. de Gier (waarin de AbRvS oordeelde dat met de litigieu­ze vrijstellingen waarmee toepassing werd gegeven aan de RvR-re­geling, planologische winst werd gerealiseerd waaraan het college van burgemeester en wethouders meer belang mocht hechten dan aan de belangen van behoud van openheid en natuurwaarden ter plaatse); vgl. ook (met betrekking tot de goedkeuring door gedepu­teerde staten van een bestemmingsplan dat voorzag in de bouw van vier RvR-woningen op een andere locatie dan die van de beëindig­de varkenshouderij, op welke locatie overigens bestaande paarden­houderijactiviteiten werden voortgezet) AbRvS 31 december 2008, LJN: BG8607, AB 2009, 47, m.nt. A.A.J. de Gier. &#13;
14 HR 16 mei 1986 (Heesch/Van de Akker), LJN: AC9347, NJ 1986, 723, m.nt. MS, rov. 3.3.2. &#13;
15 HR 8 juli 2011 (Etam/Zoetermeer), LJN: BP3057, NJ 2011, 463, m.nt. M.R. Mok, AB 2011, 298, m.nt. F.J. van Ommeren en G.A. van der Veen, BR 2011, 180, m.nt. E.W.J. de Groot, JB 2011, 186, m.nt. A.M.M.M. Bots. Zie ook K.J.L. Verschoor, De bevoegdhe­denovereenkomst en de formele rechtskracht, MvV 2011, p. 292- 296. &#13;
16 Het subonderdeel verwijst in dit verband, naast de uitspraken genoemd in rov. 4.10 (zie ook voetnoot 9), mede naar AbRvS 31 december 2008, LJN: BG8607, AB 2009, 47, m.nt. A.A.J. de Gier, waarin de bouw van compensatiewoningen op een andere locatie dan die van de gesloopte stallen aan de orde was. &#13;
17 Zie de schriftelijke toelichting van mr. Scheltema onder 2.3.1. &#13;
18 Vgl. De Gier die in zijn noot onder 2 in AB 2009, 47 (zie voet­noot 16) opmerkt: “Door appellanten was (...) niet in het geding ge­bracht dat het Rvr-beleid in het streekplan onrechtmatig was, het­geen de Afdeling in dat geval had moeten toetsen, maar (slechts) dat de uitvoering van dat beleid in het voorliggende bestemmings­plan op enkele punten op onjuiste wijze was geschied. Die kritiek kon door de Afdeling op tamelijk eenvoudige wijze van de hand worden gewezen. Interessanter zou het zijn geweest, wanneer de Afdeling het provinciale Rvr-beleid zélf aan een oordeel zou heb­ben onderworpen.” &#13;
19 Zie de schriftelijke toelichting van mr. Scheltema onder 2.3.1. &#13;
20 HR 26 januari 1990 (Windmill), LJN: AC0965, NJ 1991, 393, m.nt. MS. &#13;
21 HR 2 mei 2003 (Nunspeet/Mulder), LJN: AF2848, NJ 2003, 485, m.nt. PCEvW. &#13;
22 HR 6 januari 2006 (Beuningen/Blankenburg), LJN: AT9056, NJ 2006, 301, m.nt. PCEvW. &#13;
23 HR 16 februari 1996 (Van Lieshout/Uden), LJN: ZC1995, AB 1996, 280, m.nt. ThGD. &#13;
24 HR 17 november 2000 (Breezand/Veere), LJN: AA8363, NJ 2001, 580, m.nt. JH. &#13;
25 HR 13 april 2001 (Polyproject/Warmond), LJN: AB1055, NJ 2001, 581, m.nt. JH, rov. 3.5. &#13;
26 HR 6 januari 2006 (Beuningen/Blankenburg), LJN: AT9056, NJ 2006, 301, m.nt. PCEvW. &#13;
27 Vgl. HR 12 december 2003 (Polyproject/Warmond II), LJN: AL8443, NJ 2005, 431, m.nt. JH, rov. 3.3; zie over het verhaal van de kosten van bevoegdheidsuitoefening (plankosten) ook P.J. Huis­man, De bevoegdhedenovereenkomst (2012), p. 425-428. &#13;
28 Als reactie op het arrest Nunspeet/Mulder is bij wet van 8 juni 2005, Stb. 305, in werking getreden op 22 juni 2005, art. 49a aan de WRO toegevoegd. Die bepaling luidt: &#13;
“1. Voor zover schade die op grond van artikel 49 voor vergoeding in aanmerking zou komen, haar grondslag vindt in een besluit op een verzoek om ten behoeve van de verwezenlijking van een pro­ject bepalingen in een bestemmingsplan op te nemen of te wijzigen dan wel om vrijstelling te verlenen, anders dan bedoeld in artikel 31a of 31b, kunnen burgemeester en wethouders met de verzoeker overeenkomen dat die schade geheel of gedeeltelijk voor zijn reke­ning komt. &#13;
2. De verzoeker die een overeenkomst als bedoeld in het eerste lid heeft gesloten, is belanghebbende bij een besluit van burgemeester en wethouders op een aanvraag om schadevergoeding op grond van artikel 49 terzake van de wijziging van het bestemmingsplan dan wel de verlening van de vrijstelling waarom hij heeft verzocht.” &#13;
29 HR 19 mei 2000 (Den Haag/Staat), LJN: AA5860, NJ 2000, 639, m.nt. ARB. &#13;
30 ArRvS 30 augustus 1985 (Rabobank Stompwijk/Zoeterwoude), LJN: AM8791, AB 1986, 243, m.nt. D.A. Lubach; zie ook AbRvS 4 augustus 1998, LJN: AH6557, JB 1998, 218, m.nt. HJS. &#13;
31 AbRvS 27 september 2006, LJN: AY8923, Gst 2007, 150, m.nt. redactie. &#13;
32 A.A.J. de Gier, J. Robbe en P.J.J. van Buuren, De juridische ruimte voor ‘Ruimte voor ruimte’, NJB 2001, p. 2084-2090, in het bijzonder p. 2086-2087 en p. 2089-2090; A.A.J. de Gier, J. Robbe en P.J.J. van Buuren, Advies inzake de juridische realiseringskan­sen van de provinciale en gemeentelijke uitvoering van de regeling ‘Ruimte voor ruimte’ (Universiteit Utrecht, Centrum voor Omge­vingsrecht en -beleid, 2000), p. 10-11; A.A.J. de Gier, De Ruim­te voor ruimteregeling, TO 2003, p. 18-22, in het bijzonder p.20-21. &#13;
33 A.A.J. de Gier, De Ruimte voor ruimteregeling, TO 2003, p. 20- 21. &#13;
34 Zie voetnoot 28. &#13;
35 Zie art. 6.12 lid 2, aanhef en onder a, Wro: de gemeenteraad kan besluiten geen exploitatieplan op te stellen, als het verhaal van kos­ten van de grondexploitatie over de in het plan of de vergunning begrepen gronden anderszins verzekerd is. Zie voorts art. 6:24 lid 1 Wro, volgens welke bepaling burgemeester en wethouders in de overeenkomst bepalingen kunnen opnemen inzake financiële bij­dragen aan de grondexploitatie alsmede (op basis van een vastge­stelde structuurvisie) aan ruimtelijke ontwikkelingen en inzake ver­rekening van planschade. &#13;
36 P.J. Huisman, De bevoegdhedenovereenkomst (2012), p. 427. Zie voorts M. Scheltema en M.W. Scheltema, Gemeenschappelijk recht (2008), p. 223. &#13;
37 Zie voor de beperkingen P.J. Huisman, De bevoegdhedenover­eenkomst (2012), p. 427-428, alsmede M. Scheltema en M.W. Scheltema, Gemeenschappelijk recht (2008), p. 223-227. &#13;
38 Kamerstukken II 2005/06, 30 218, nr. 6, p. 11. &#13;
39 M.A.M. Dieperink betoogt in haar noot bij het bestreden arrest in TBR 2012/48 dat art. 6.24, eerste lid, onder a, Wro het hof waar­schijnlijk niet tot een ander oordeel zou hebben geleid. Zie voorts M.A.M. Dieperink, Verhandelbare ontwikkelingsrechten (2009), p. 57-63. &#13;
40 Zie in dit verband ook de kennelijk aan de bestuursovereen­komst met de Provincie ontleende definitie van het begrip Norm­vergoeding, zoals opgenomen in het hiervóór (onder 2.2) geciteerde art. 1 van de overeenkomst met [verweerder]: “het totaal van alle sloopvergoedingen van alle gemeenten samen, gedeeld door 1/1000 van het totale aantal te slopen m2 van alle gemeenten samen”. De normvergoeding reflecteert kennelijk het op provinciaal niveau (“alle gemeenten”) berekende gemiddelde van de sloopkosten van 1.000 m2 stalruimte. &#13;
41 HR 3 april 1998, LJN: AN5655, AB 1998, 241, m.nt. ThGD, rov. 3.3.2. &#13;
42 Proces-verbaal, p. 2 &#13;
</legacyfootnotes><footnotes><footnote/></footnotes><auteurs>F.B. Bakels, A.M.J. van Buchem-Spapens, C.A. Streefkerk, A.H.T. Heisterkamp, M.V. Polak</auteurs><published>2013-07-01 00:00:00</published><modified>2013-07-01 00:00:00</modified><editiondate>2013-07-01</editiondate><htmlpath>https://denhollander.info/artikel/10633</htmlpath></article>
</articles></edition>