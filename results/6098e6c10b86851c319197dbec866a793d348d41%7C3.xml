<edition><articles><article><jaar>2010</jaar><naam>Tijdschrift voor Agrarisch Recht</naam><uitgave>10</uitgave><aflevering>10</aflevering><searchword>TvAR 10/2010</searchword><id>8778</id><udhid>UDH:TvAR/8778</udhid><titel>Ruilverkaveling ‘Groesbeek’ (TvAR 2010/5600)</titel><searchwords><searchword>TvAR 10/2010</searchword><searchword>TvAR 2010/5600</searchword><searchword>UDH:TvAR/8778</searchword></searchwords><attachments><attachment><name>TvAR2010_10_09_R5600.pdf</name><extention>pdf</extention><url>https://denhollander.info/download/7787/ci</url></attachment></attachments><inleiding>De landinrichtingswet voorziet in een met procedure­le waarborgen omkleed gesloten stelsel van vergoedingen, waarnaast, behoudens bijzondere gevallen, geen plaats is voor een algemene vordering uit ongerechtvaardigde verrij­king.</inleiding><content>1. Het geding in feitelijke instanties&#13;
Voor het verloop van het geding in feitelijke instanties ver­wijst de Hoge Raad naar de navolgende stukken:&#13;
a. het vonnis in de zaak 73757/HA ZA 01-782 van de recht­bank Arnhem van 28 maart 2002;&#13;
b. de rolbeschikking in de zaak met rolnummer 2002/430 van het gerechtshof te Arnhem van 18 mei 2004;&#13;
c. de arresten in de zaak met zaaknummer 2002/430 respec­tievelijk 104.000.101 van het gerechtshof te Arnhem van 22 februari 2005 en 11 november 2008.&#13;
De arresten van het hof zijn aan dit arrest gehecht.&#13;
2. Het geding in cassatie&#13;
Tegen de arresten van het hof heeft de Gemeente beroep in cassatie ingesteld. De cassatiedagvaarding is aan dit arrest gehecht en maakt daarvan deel uit.&#13;
[Verweerder] c.s. hebben geconcludeerd tot verwerping van het beroep.&#13;
De zaak is voor partijen toegelicht door hun advocaten. &#13;
De conclusie van de Advocaat-Generaal L.A.D. Keus strekt tot vernietiging van de bestreden arresten en tot afdoening als in de conclusie onder 3.16 bedoeld.&#13;
3. Beoordeling van het middel&#13;
3.1 In cassatie kan worden uitgegaan van hetgeen is vermeld in de conclusie van de Advocaat-Generaal onder 1.1 tot en met 1.3. Het gaat in deze zaak, kort gezegd, om de vraag of [verweerder] c.s. een vordering wegens ongerechtvaardigde verrijking hebben tegen de Gemeente in verband met de ver­krijging door de Gemeente in het kader van de ruilverkave­ling “Groesbeek” van stroken grond die in eigendom toebe­hoorden aan [verweerder] c.s. [Verweerder] c.s. hebben niet op de voet van art. 170 lid 1 Landinrichtingswet bezwaar gemaakt tegen de lijst van rechthebbenden en de daarvan deel uitmakende lijst van eigenaren. Nadat zij in hun be­zwaar tegen het plan van toedeling niet-ontvankelijk waren verklaard, is de Gemeente door inschrijving van de akte van toedeling eigenaar geworden van de betrokken langs de [a-straat] gelegen stroken grond.&#13;
3.2 De rechtbank heeft in haar vonnis van 28 maart 2002 on­der meer geoordeeld dat de Gemeente, ongeacht of zij voor­dien eigenaar was van de stroken grond, daarvan door de in­schrijving van de akte van toedeling eigenaar wordt, en dat [verweerder] c.s., die niet of tevergeefs in de ruilverkave­lingsprocedure zijn opgekomen, onvoldoende belang hebben bij hun vorderingen, strekkende tot verklaring voor recht dat zij eigenaar zijn van de stroken grond (rov. 6). Voorts oor­deelde de rechtbank (in rov. 7) dat aldus geen sprake is van ongerechtvaardigde vermogensverschuivingen in die zin dat de Gemeente door de eigendomsverkrijging van het wegper­ceel inclusief de betwiste grensstroken ongerechtvaardigd zou worden verrijkt: de toewijzing heeft immers plaatsge­vonden met inachtneming van de procedure van de Land­inrichtingswet en voornoemde eigendomsverkrijging is dan ook in zoverre niet zonder rechtsgrond.&#13;
3.3 In hoger beroep hebben [verweerder] c.s. hun vorde­ring, voorzover nog van belang, vermeerderd met een subsi­diaire vordering tot betaling van een schadeloosstelling ge­lijk aan de waarde van de stroken grond in het economisch verkeer, zulks op de grondslag van ongerechtvaardigde ver­rijking van de Gemeente als gevolg van de eigendomsver­krijging. Het hof heeft bij tussenarrest van 22 februari 2005 geoordeeld dat een vordering uit ongerechtvaardigde verrij­king in een geval als het onderhavige in beginsel mogelijk is, en [verweerder] c.s toegelaten tot bewijslevering ter zake van hun eigendomspretenties. Bij eindarrest van 11 novem­ber 2008 heeft het hof de subsidiaire vordering toegewezen voorzover [verweerder] c.s. naar het oordeel van het hof in 1996 eigenaar waren van de stroken grond, en de Gemeen­te veroordeeld tot vergoeding van in de schadestaatproce­dure nader vast te stellen schade wegens ongerechtvaardig­de verrijking.&#13;
3.4 Het middel keert zich tegen het oordeel van het hof in rov. 3.5 van het genoemde tussenarrest dat een vordering uit ongerechtvaardigde verrijking in een geval als het onderha­vige in beginsel mogelijk is. Het hof heeft dat oordeel als volgt gemotiveerd:&#13;
“Volgens HR 15 maart 2002, NJ 2004, 126 - met verwij­zing naar de Parlementaire Geschiedenis van Boek 6 BW, blz. 832-833 - kan ook een op de wet gegronde vermogens­verschuiving een ongerechtvaardigde verrijking opleveren. Of de verrijking ongerechtvaardigd is, moet blijken uit de strekking van de desbetreffende regeling. Daarbij zal moe­ten worden bezien of de wetgever heeft beoogd niet alleen de eigendomsverschuiving, maar ook de verrijking te be­werkstelligen. Als de wet de verrijking niet rechtvaardigt, is er plaats voor een vordering uit ongerechtvaardigde verrij­king, zo volgt uit de Parlementaire Geschiedenis van Boek 6 BW, blz. 829-830. Uit de strekking van de Lw volgt niet dat die wet aan het verlies van recht het gevolg van de ver­rijking heeft willen verbinden. Integendeel, de Lw kent zelf immers een stelsel van geldelijke verrekeningen en in de parlementaire geschiedenis van de Lw (en de daaraan voor­afgaande Ruilverkavelingswetten) zijn bovendien geen aan­wijzingen te vinden dat die wet, weliswaar in werking ge­treden voor de inwerkingtreding van artikel 6:212 BW, de strekking heeft een actie uit ongerechtvaardigde verrijking uit te sluiten. Uit de parlementaire geschiedenis van de Ruil­verkavelingswet 1924 (Handelingen der Staten-Generaal - 1923-1924, II, 69, Algemene beraadslagingen over het ge­wijzigd ontwerp van wet, blz. 2403-2408 en 2417 en 2418), waarop niet is teruggekomen in de parlementaire geschiede­nis van de latere Ruilverkavelingswetten, volgt veeleer dat de wetgever schadeloosstelling op de plaats acht indien ver­lies van recht heeft plaatsgevonden. Daarnaast geldt dat de termijnen in de Lw ertoe dienen om binnen korte tijd het proces van ruilverkaveling onherroepelijk te kunnen afron­den door middel van onaantastbare vaststelling van de rech­ten op in de ruilverkaveling betrokken percelen. Uit niets blijkt dat de wetgever bij het stellen van de termijnen heeft beoogd om aan iemand het recht op schadevergoeding te onthouden indien hij een veel omvattend recht als eigendom verliest door het enkel niet gebruiken van een mogelijkheid om binnen een termijn te reageren. In zoverre kan aan [ver­weerder] e.a. ter afwering van hun vordering uit ongerecht­vaardigde verrijking niet worden tegengeworpen dat zij zich niet binnen de in de Lw vermelde termijn hebben gemeld als rechthebbende(n). Dat er in dit geval sprake zou zijn van rechtsverwerking heeft de gemeente onvoldoende gesteld. Dat wellicht extra kosten worden gemaakt doordat achter­af een dergelijke actie plaatsvindt, kan worden opgevangen met de begrenzingen van de actie. Gelet op het vorenstaan­de is het hof van oordeel dat een actie uit ongerechtvaardig­de verrijking in een geval als het onderhavige in beginsel mogelijk is.”&#13;
3.5 Het hof heeft terecht vooropgesteld dat ook een op de wet gegronde vermogensverschuiving een ongerechtvaar­digde verrijking kan opleveren, en dat voor het antwoord op de vraag of een verrijking ongerechtvaardigd is de strek­king van de desbetreffende regeling van belang is. Voorts is op zichzelf juist dat in het geval van de Landinrichtings­wet de wetgever heeft beoogd ongerechtvaardigde verrijking als gevolg van door de ruilverkaveling teweeggebrachte ei­gendomsverschuiving te voorkomen. Daarmee is echter nog niet gezegd dat een vordering uit ongerechtvaardigde verrij­king in beginsel mogelijk is in gevallen als het onderhavi­ge waarin de mogelijkheid heeft bestaan in het kader van de ruilverkaveling voor het verlies van de eigendom een com­pensatie of vergoeding te verkrijgen (door toedeling van an­dere grond of door een vergoeding in geld), maar niet tijdig gebruik is gemaakt van de daartoe in de Landinrichtingswet ingerichte procedures. Anders dan het hof heeft geoordeeld, moet op grond van het stelsel van de wet en de in de conclu­sie van de Advocaat-Generaal onder 3.6 weergegeven parle­mentaire behandeling van de wet en de voorlopers daarvan worden aangenomen dat de wet voorziet in een met proce­durele waarborgen omkleed gesloten stelsel van vergoedin­gen, en dat daarnaast geen plaats is voor een algemene vor­dering uit ongerechtvaardigde verrijking. Zoals het hof heeft overwogen, dienen de in de Landinrichtingswet opgenomen termijnen ertoe om binnen korte tijd het proces van ruilver­kaveling onherroepelijk te kunnen afronden door middel van een onaantastbare vaststelling van de rechten op in de ruil­verkaveling betrokken percelen. Behoudens bijzondere ge­vallen, waarvan in dit geding geen sprake is, is daarmee niet te verenigen dat ter zake van de voordelen en nadelen die voor de betrokkenen uit de ruilverkaveling voortvloeien en waarvoor in het kader van de ruilverkaveling een definitieve (financiële) regeling wordt getroffen, na het verstrijken van de wettelijke termijnen alsnog een vordering op grond van ongerechtvaardigde verrijking zou kunnen worden ingesteld.&#13;
3.6 De op het voorgaande gerichte klachten van de onder­delen 1.1 en 1.2 zijn gegrond, evenals het daarop voortbou­wende tegen het eindarrest gerichte onderdeel 1.3. De Hoge Raad kan zelf de zaak afdoen. De op ongerechtvaardigde verrijking gegronde vordering van [verweerder] c.s. is niet voor toewijzing vatbaar, zodat na vernietiging van de be­streden arresten het vonnis van de rechtbank zal worden be­krachtigd en het in hoger beroep bij wege van vermeerde­ring van eis gevorderde zal worden afgewezen.&#13;
4. Beslissing&#13;
De Hoge Raad:&#13;
vernietigt de arresten van het gerechtshof te Arnhem van 22 februari 2005 en 11 november 2008;&#13;
bekrachtigt het vonnis van de rechtbank Arnhem van 28 maart 2002;&#13;
wijst af hetgeen [verweerder] c.s. in hoger beroep bij wege van vermeerdering van eis meer of anders hebben gevorderd dan bij de rechtbank;&#13;
veroordeelt [verweerder] c.s. in de kosten van de procedure, tot op deze uitspraak aan de zijde van de Gemeente begroot:&#13;
- in hoger beroep op € 2.977,18;&#13;
- in cassatie op € 480,16 aan verschotten en € 2.600,- voor salaris.&#13;
[…]&#13;
Conclusie A-GKeus&#13;
[…]&#13;
Het gaat in deze zaak om de vraag of de Landinrichtingswet (hierna: Lw) een vordering van [verweerder] c.s. tegen de Gemeente uit hoofde van ongerechtvaardigde verrijking toe­laat. Het geschil betreft stroken grond die [verweerder] c.s. door verjaring hadden verkregen, maar die volgens de lijst van rechthebbenden aan de Gemeente in eigendom toebe­hoorden. [verweerder] c.s. hebben tegen de vermelding van de Gemeente als eigenaar in de lijst van rechthebbenden niet op de in de Lw voorziene wijze bezwaar gemaakt. Uiteinde­lijk is de Gemeente - door inschrijving van de akte van toe­deling - eigenaar van de betreffende grondstroken gewor­den.&#13;
1. Feiten(1)&#13;
1.1 Met uitzondering van [verweerder 5], die zijn perceel in 1992 heeft overgedragen aan [verweerster 6], [verweerster 7] en [verweerster 8] gezamenlijk, zijn [verweerder] c.s. ie­der (deels gezamenlijk) eigenaar van één of meer percelen grond gelegen aan de openbare weg [a-straat] te Groesbeek. De [a-straat] is op die plaats kadastraal bekend als gemeente Groesbeek, sectie [A], nr. [001].&#13;
1.2 In het gebied waar voormelde percelen zijn gelegen, loopt, althans heeft gelopen, de ruilverkaveling “Groes­beek”. De lijst van rechthebbenden is op 30 oktober 1996 op de voet van art. 183 lid 1 Lw door de rechtbank Arnhem ge­sloten. Op de daarvan deel uitmakende lijst van eigenaren is de Gemeente als eigenaar van het gehele perceel [001] aan­gemerkt.&#13;
1.3 [Verweerder] c.s. hebben van de mogelijkheid van be­zwaar op grond van art. 170 lid 1 Lw geen gebruik ge­maakt. De Linde, [verweerder 1] en [verweerder 2] hebben op grond van art. 200 Lw (wel) bezwaar gemaakt tegen het plan van toedeling. Naar aanleiding van dat bezwaar heeft de in de ruilverkaveling benoemde rechter-commissaris de zaak verwezen naar de zitting van de rechtbank Arnhem van 30 januari 2002. Bij vonnis van 28 maart 2002 heeft die rechtbank hen niet-ontvankelijk in hun bezwaar verklaard.&#13;
2. Procesverloop&#13;
2.1 Bij exploot van 25 april 2001 hebben verweerders sub 1-5 de Gemeente (op verkorte termijn) gedagvaard voor de rechtbank te Arnhem.&#13;
2.2 Verweerders sub 1-5 hebben - na wijziging en uitbrei­ding van eis(2) - gevorderd:&#13;
1) een verklaring voor recht dat&#13;
- de besloten vennootschap met beperkte aansprakelijkheid Onroerend Goed Maatschappij De Linde Groesbeek B.V. ei­genaar is van de strook grond grenzend aan de percelen [A] [002], [A] [003], [A] [004] en [A] [005] tot aan de [a-straat], zoals nader aangegeven op de als productie 13 overgelegde situatieschets;&#13;
- [verweerder 1] eigenaar is van de strook grond grenzend aan perceel [A] [006] tot aan de [a-straat], zoals nader aan­gegeven op de als productie 13 overgelegde situatieschets;&#13;
- [verweerder 2] eigenaar is van de strook grond grenzend aan perceel [A] [007] tot aan de [a-straat], zoals nader aan­gegeven op de als productie 13 overgelegde situatieschets;&#13;
- [verweerder 3] eigenaar is van de strook grond grenzend aan perceel [A] [008] tot aan de [a-straat], zoals nader aan­gegeven op de als productie 13 overgelegde situatieschets;&#13;
- [verweerder 5] eigenaar is van de strook grond grenzend aan perceel [A] [009] tot aan de [a-straat], zoals nader aan­gegeven op de als productie 13 overgelegde situatieschets.&#13;
Bij vermeerdering van eis hebben [verweerder] c.s. daaraan in hoger beroep (bij appeldagvaarding) toegevoegd:&#13;
2) indien en voor zover wordt geoordeeld dat de Gemeente als gevolg van de inschrijving van de akte van toedeling ei­genaresse zal worden van de strook grond:&#13;
- primair de Gemeente te gebieden binnen 7 dagen na bete­kening van de uitspraak medewerking te verlenen aan een wijziging van de tenaamstelling in de openbare registers conform het bepaalde onder 1;&#13;
- subsidiair de Gemeente te veroordelen aan [verweerder] c.s. te betalen een schadeloosstelling gelijk aan de waarde van de strook grond in het economisch verkeer, welke scha­de in een schadestaatprocedure nader zal dienen te worden vastgesteld.&#13;
Voorts hebben verweerders sub 1-5, c.q. [verweerder] c.s., steeds veroordeling van de Gemeente in de kosten van het geding gevorderd.&#13;
2.3 Verweerders sub 1-5 hebben - naast hetgeen onder de feiten is weergegeven - aan hun vorderingen ten grondslag &#13;
gelegd dat zij door verjaring eigenaar van de betwiste stro­ken grond zijn geworden.&#13;
2.4 De Gemeente heeft de vorderingen bestreden. Zij heeft primair betoogd dat verweerders sub 1-5 onvoldoende be­lang bij hun vorderingen hebben “nu de procedure op grond van de Landinrichtingswet onherroepelijk leidt tot toedeling van het gemeenteperceel aan de Gemeente”. Subsidiair heeft zij de mogelijkheid van een succesvol beroep op verjaring betwist. Voorwaardelijk, voor het geval dat de vordering in conventie wordt afgewezen, heeft de Gemeente bovendien in reconventie gevorderd dat voor recht wordt verklaard dat zij eigenaar is van het gehele perceel [001] en dat verweer­ders sub 1-5 worden veroordeeld de kadastrale grens te res­pecteren en door hen geplaatste objecten van de gemeente­grond te verwijderen, een en ander op straffe van verbeurte van een dwangsom van ƒ 1.000,- voor iedere keer dat een of meer van hen niet aan die bevelen zal voldoen, zo moge­lijk bij vonnis uitvoerbaar bij voorraad en met de hoofdelij­ke veroordeling van verweerders sub 1-5 in de kosten van de procedure.&#13;
2.5 Bij incidentele conclusie tot tussenkomst van 26 juli 2001 hebben verweersters sub 6-8 gevorderd te worden toe­gelaten als tussenkomende partij in de zaak van [verweerder 5] (verweerder sub 5) tegen de Gemeente.&#13;
2.6 Nadat partijen de zaak op 5 december 2001 hadden doen bepleiten, heeft de rechtbank bij vonnis van 28 maart 2002 de incidentele vordering van verweersters sub 6-8 toegewe­zen. Voorts heeft de rechtbank zowel de vorderingen in con­ventie als de vordering in reconventie afgewezen. Zij heeft geoordeeld dat [verweerder] c.s., mede gelet op het naar ver­wachting geringe tijdsverloop totdat de toedelingsprocedu­re in het kader van de ruilverkaveling zal zijn afgerond, in de onderhavige procedure onvoldoende belang hebben bij hun vorderingen tot verklaring voor recht. Volgens de akte van toedeling komen de litigieuze grensstroken als onder­deel van de [a-straat] aan de Gemeente toe, die daarvan, on­geacht of zij voordien ook al eigenaar was, door inschrijving van die akte in de openbare registers de onbelaste eigendom zal verkrijgen (rov. 6). Naar het oordeel van de rechtbank leidt dit niet tot ongerechtvaardigde vermogensverschuivin­gen in die zin dat de Gemeente door de eigendomsverkrij­ging van het wegperceel inclusief de betwiste grensstroken ongerechtvaardigd zou worden verrijkt. De toewijzing heeft immers plaatsgevonden met inachtneming van de procedu­re van de Landinrichtingswet en voornoemde eigendomsver­krijging is dan ook in zoverre niet zonder rechtsgrond.&#13;
2.7 [Verweerder] c.s. hebben bij exploot van 14 mei 2002 hoger beroep bij het hof Arnhem ingesteld. Zij hebben bij hun appeldagvaarding vier grieven aangevoerd en hun eis vermeerderd. De Gemeente heeft zich verzet tegen de ver­meerdering van eis en heeft de grieven bestreden. Voorts heeft de Gemeente incidenteel appel ingesteld, gericht tegen de behandeling en de afwijzing van haar voorwaardelijke re­conventionele vordering. [Verweerder] c.s. hebben in het voorwaardelijke incidentele appel verweer gevoerd.&#13;
2.8 Het hof heeft bij rolbeschikking van 18 mei 2004 het verzet tegen de wijziging van eis ongegrond verklaard.&#13;
2.9 Bij tussenarrest van 22 februari 2005 heeft het hof [ver­weerder] c.s. toegelaten tot het bewijs van feiten en omstan­digheden waaruit blijkt&#13;
- dat [verweerder] c.s. (voor de - plaatsgevonden hebbende of plaats te vinden - inschrijving van de akte van toedeling in de openbare registers) eigenaar van de strook grond, zoals aangegeven op productie 13 bij de akte wijziging van eis te­vens houdende conclusie van antwoord in reconventie/pro­ductie 1 bij memorie van grieven, zijn (geworden) ofwel&#13;
i. omdat zij altijd eigenaar zijn geweest van die strook grond ofwel&#13;
ii. omdat zij van die strook grond eigenaar zijn geworden door (iia) verkrijgende verjaring in de zin van art. 3:99 BW, doordat zij in 1996 de in geschil zijnde strook al meer dan 10 jaar te goeder trouw in bezit hadden, dan wel door (iib) verkrijging na verjaring in de zin van art. 3:105 juncto art. 3:314 BW, doordat zij in 1996 de in geschil zijnde strook al meer dan 20 jaar in bezit hadden;&#13;
- dat appellanten (thans verweersters) sub 6-8 de strook grond waarvan zij stellen dat [verweerder 5] daarvan al­tijd de eigenaar is geweest dan wel door verjaring de eigen­dom heeft verkregen, van [verweerder 5] overgedragen heb­ben gekregen.&#13;
2.10 Het hof heeft hiertoe - onder meer - als volgt overwo­gen:&#13;
“3.5 Volgens HR 15 maart 2002, NJ 2004, 126 - met verwij­zing naar de Parlementaire Geschiedenis van Boek 6 BW, blz. 832-833 - kan ook een op de wet gegronde vermogens­verschuiving een ongerechtvaardigde verrijking opleveren. Of de verrijking ongerechtvaardigd is, moet blijken uit de strekking van de desbetreffende regeling. Daarbij zal moe­ten worden bezien of de wetgever heeft beoogd niet alleen de eigendomsverschuiving, maar ook de verrijking te be­werkstelligen. Als de wet de verrijking niet rechtvaardigt, is er plaats voor een vordering uit ongerechtvaardigde verrij­king, zo volgt uit de Parlementaire Geschiedenis van Boek 6 BW, blz. 829-830.&#13;
Uit de strekking van de Lw volgt niet dat die wet aan het verlies van recht het gevolg van de verrijking heeft willen verbinden. Integendeel, de Lw kent zelf immers een stel­sel van geldelijke verrekeningen en in de parlementaire ge­schiedenis van de Lw (en de daaraan voorafgaande Ruil­verkavelingswetten) zijn bovendien geen aanwijzingen te vinden dat die wet, weliswaar in werking getreden voor de inwerkingtreding van artikel 6:212 BW, de strekking heeft een actie uit ongerechtvaardigde verrijking uit te sluiten. Uit de parlementaire geschiedenis van de Ruilverkavelings­wet 1924 (Handelingen der Staten-Generaal - 1923-1924, II, 69, Algemene beraadslagingen over het gewijzigd ontwerp van wet, blz. 2403-2408 en 2417 en 2418), waarop niet is teruggekomen in de parlementaire geschiedenis van de la­tere Ruilverkavelingswetten, volgt veeleer dat de wetgever schadeloosstelling op de plaats acht indien verlies van recht heeft plaatsgevonden. Daarnaast geldt dat de termijnen in de Lw ertoe dienen om binnen korte tijd het proces van ruilver­kaveling onherroepelijk te kunnen afronden door middel van onaantastbare vaststelling van de rechten op in de ruilver­kaveling betrokken percelen. Uit niets blijkt dat de wetge­ver bij het stellen van de termijnen heeft beoogd om aan ie­mand het recht op schadevergoeding te onthouden indien hij een veel omvattend recht als eigendom verliest door het en­kel niet gebruiken van een mogelijkheid om binnen een ter­mijn te reageren. In zoverre kan aan [verweerder] e.a. ter af­wering van hun vordering uit ongerechtvaardigde verrijking niet worden tegengeworpen dat zij zich niet binnen de in de Lw vermelde termijn hebben gemeld als rechthebbende(n). Dat er in dit geval sprake zou zijn van rechtsverwerking heeft de gemeente onvoldoende gesteld. &#13;
Dat wellicht extra kosten worden gemaakt doordat achter­af een dergelijke actie plaatsvindt, kan worden opgevangen met de begrenzingen van de actie.&#13;
Gelet op het vorenstaande is het hof van oordeel dat een ac­tie uit ongerechtvaardigde verrijking in een geval als het on­derhavige in beginsel mogelijk is.”&#13;
2.11 De Gemeente heeft het hof verzocht tussentijds cassa­tieberoep open te stellen omdat het hof in het tussenarrest heeft beslist op een controversiële rechtsvraag, die in de ver­dere behandeling van de zaak doorwerkt.&#13;
2.12 Bij tussenarrest van 3 mei 2005 heeft het hof het ver­zoek van de Gemeente afgewezen. Het hof heeft zich aange­sloten bij het argument dat [verweerder] c.s. tegen het ver­zoek van de Gemeente hadden ingebracht, te weten dat het onwenselijk is met het horen van getuigen te wachten tot­dat op een cassatieberoep zal zijn beslist, mede gelet op het “op leeftijd” zijn van een aantal getuigen. Het mogelijk te­vergeefs horen van getuigen weegt - volgens [verweerder] c.s. en het hof - niet op tegen het risico dat een aantal getui­gen, in het geval dat de Hoge Raad meergenoemd arrest zou bekrachtigen, niet meer in staat zal zijn een getuigenverkla­ring af te leggen.&#13;
2.13 Op 30 augustus 2005 zijn in verband met de bewijsop­dracht aan [verweerder] c.s. vier getuigen gehoord. Vooraf­gaand aan het getuigenverhoor heeft de Gemeente aange­voerd dat volgens haar [verweerder] c.s. niet-ontvankelijk zijn in hun hoger beroep, omdat zij hebben verzuimd een conclusie van eisen in hoger beroep te nemen. In verband hiermee zijn partijen in de gelegenheid gesteld een nadere akte te nemen.&#13;
2.14 Bij tussenarrest van 15 november 2005 heeft het hof geoordeeld dat, blijkens het audiëntieblad van de rolzitting van 28 mei 2002, [verweerder] c.s. op die zitting een memo­rie van grieven hebben genomen, in die zin dat zij weliswaar geen processtuk aan het hof hebben voorgelegd, maar de zaak hebben aangebracht en - kennelijk - mondeling over­eenkomstig het door hen overgelegde exploot van 14 mei 2002 (de appeldagvaarding), waarin de grieven waren opge­nomen, hebben geconcludeerd.&#13;
2.15 Op 26 januari 2006 is de enquête voortgezet en zijn in verband met de bewijsopdracht (nog) drie getuigen gehoord.&#13;
2.16 Op 13 oktober 2006 zijn in de contra-enquête op ver­zoek van de Gemeente drie getuigen gehoord.&#13;
2.17 Nadat partijen hadden geconcludeerd na enquête en de zaak op 22 april 2008 hadden doen bepleiten, heeft het hof bij arrest van 11 november 2008 geoordeeld dat [ver­weerder] c.s. niet hebben bewezen dat zij altijd eigenaar van de stroken grond zijn geweest (rov. 2.6-2.8). Het hof heeft voorts geoordeeld dat verweersters sub 6-8 eigenaar zijn ge­worden van de strook grond, dan wel door verjaring dan wel door overdracht (in 1992) van [verweerder 5], verweerder sub 5 (rov. 2.10-2.14). Ten aanzien van de overige in geschil zijnde stroken grond, maar met uitzondering van de door De Linde geclaimde stroken grond grenzend aan de perce­len [002] (rov. 2.32-2.36) en [004] (rov. 2.37-2.40), heeft het hof geoordeeld dat [verweerder] c.s. daarvan door verjaring eigenaar zijn geworden (rov. 2.15-2.31). Het hof heeft&#13;
in het principaal hoger beroep:&#13;
- het vonnis van de rechtbank van 28 maart 2002 in conven­tie bekrachtigd;&#13;
- de primaire vordering onder 2 afgewezen, evenals de sub­sidiaire vordering onder 2 van verweerder sub 5 met betrek­king tot perceel [009] en van verweerster sub 1 met betrek­king tot de percelen [002] en [004];&#13;
- de Gemeente veroordeeld om aan De Linde B.V. te betalen de schade op grond van art. 6:212 BW ten gevolge van het feit dat de Gemeente door inschrijving van de akte van toe­deling eigenaar is geworden van de stroken grond grenzen aan de percelen [005] en [003], welke schade in een schade­staatprocedure nader zal dienen te worden vastgesteld;&#13;
- de Gemeente veroordeeld om aan [verweerder 1] te betalen de schade op grond van art. 6:212 BW ten gevolge van het feit dat de Gemeente door inschrijving van de akte van toe­deling eigenaar is geworden van de strook grond grenzend aan perceel [006], welke schade in een schadestaatprocedure nader zal dienen te worden vastgesteld;&#13;
- de Gemeente veroordeeld om aan [verweerd[verweerder] te betalen de schade op grond van art. 6:212 BW ten gevol­ge van het feit dat de Gemeente door inschrijving van de akte van toedeling eigenaar is geworden van de strook grond grenzend aan perceel [007], welke schade in een schade­staatprocedure nader zal dienen te worden vastgesteld;&#13;
- de Gemeente veroordeeld om aan [verweerder 4] te betalen de schade op grond van art. 6:212 BW ten gevolge van het feit dat de Gemeente door inschrijving van de akte van toe­deling eigenaar is geworden van de strook grond grenzend aan perceel [008], welke schade in een schadestaatprocedure nader zal dienen te worden vastgesteld;&#13;
- de Gemeente veroordeeld om aan verweersters sub 6-8 te betalen de schade op grond van art. 6:212 BW ten gevol­ge van het feit dat de Gemeente door inschrijving van de akte van toedeling eigenaar is geworden van de strook grond grenzend aan perceel [009], welke schade in een schade­staatprocedure nader zal dienen te worden vastgesteld;&#13;
in het incidenteel appel:&#13;
- het vonnis van de rechtbank van 28 maart 2002 in recon­ventie bekrachtigd.&#13;
2.18 Het hof heeft hiertoe - onder meer - als volgt overwo­gen:&#13;
“2.43. [Verweerder] e.a. hebben onder 2 subsidiair gevor­derd dat de gemeente wordt veroordeeld om aan [verweer­der] e.a. een schadeloosstelling te betalen gelijk aan de waarde van de strook grond in het economische verkeer, welke schade in een schadestaatprocedure nader zal die­nen te worden vastgesteld. Het hof heeft in zijn tussenarrest van 22 februari 2005 de vordering opgevat als een vorde­ring uit ongerechtvaardigde verrijking en heeft geoordeeld (in r.o. 3.5, laatste alinea) dat, voor zover [verweerder] e.a. in 1996 eigenaar waren van de stroken grond, een actie uit ongerechtvaardigde verrijking in dit geval in beginsel mo­gelijk moet zijn. Het hof blijft bij zijn overwegingen en zal op deze grond het onder 2 subsidiair gevorderde toewijzen voor zover [verweerder] e.a. in 1996 eigenaar waren van de stroken grond. Het hof zal de vordering toewijzen met dien verstande dat het hof thans slechts oordeelt dat de gemeente op grond van artikel 6:212 BW in zoverre gehouden is hen schadeloos te stellen. In de schadestaatprocedure zal beoor­deeld moeten worden of de schade al dan niet bestaat uit de waarde van de stroken grond in het economisch verkeer (zo­als [verweerder] e.a. subsidiair vorderen).” &#13;
2.19 De Gemeente heeft tijdig(3) cassatieberoep van de ar­resten van 22 februari 2005 en 11 november 2008 doen in­stellen.&#13;
2.20 [Verweerder] c.s. hebben geconcludeerd tot verwer­ping. Beide partijen hebben hun standpunten schriftelijk doen toelichten. De Gemeente heeft nog gerepliceerd.&#13;
3. Bespreking van het cassatiemiddel&#13;
3.1 De Gemeente heeft één middel van cassatie voorgesteld. Dat middel richt zich tegen rov. 3.5 van het (tussen)arrest van 22 februari 2005 en rov. 2.43-2.44 van het (eind)arrest van 11 november 2008.&#13;
3.2 Onderdeel 1 bevat de algemene klacht dat het in rov. 3.5 van het tussenarrest van 22 februari 2005 vervatte oordeel dat een actie uit ongerechtvaardigde verrijking in een geval als het onderhavige in beginsel mogelijk is, rechtens onjuist, althans zonder nadere motivering, die ontbreekt, onbegrijpe­lijk is. Volgens onderdeel 1.1 heeft het hof daarmee miskend dat de Lw in een uitputtende regeling voorziet voor vergoe­ding van schade die door een ruilverkaveling als de onder­havige door het verlies van een (eigendoms)recht ontstaat. Uit de strekking van de Lw volgt - aldus de klacht - dat een vordering uit ongerechtvaardigde verrijking in gevallen als de onderhavige niet toelaatbaar is. Onderdeel 1.2 betoogt dat het hof ten onrechte heeft geoordeeld dat [verweerder] c.s. ter afwering van hun vorderingen uit ongerechtvaardig­de verrijking niet kan worden tegengeworpen dat zij zich niet binnen de in de Lw vermelde termijn hebben gemeld als rechthebbende(n). Volgens het onderdeel kon Van [verweer­der] c.s. worden verwacht dat zij binnen de termijn van art. 170 Lw bezwaren zouden inbrengen tegen de lijst van recht­hebbenden waarop de Gemeente als rechthebbende van de in het onderhavige geding aan de orde zijnde perceelsge­deelten stond vermeld.&#13;
3.3 In cassatie is niet bestreden dat [verweerder] c.s. op de wijzen en op de tijdstippen zoals in het eindarrest omschre­ven, eigenaar van de daarin genoemde stroken grond zijn geworden(4). Voorts staat (inmiddels) vast dat de Gemeente - door inschrijving van de akte van toedeling in de openba­re registers op 15 mei 2003 - eigenaar van die stroken grond is geworden(5).&#13;
3.4 Bij de behandeling van de klachten stel ik voorop dat in HR 15 maart 2002, LJN: AE0155, NJ 2004, 126, m.nt. WMK, onder meer als volgt is geoordeeld:&#13;
“2.2.2 (...) Niet als juist kan worden aanvaard dat een verrij­king slechts ongerechtvaardigd kan zijn indien ervoor geen rechtvaardiging in de wet of in een rechtshandeling is te vin­den. Ook een op de wet gegronde vermogensverschuiving kan een ongerechtvaardigde verrijking opleveren (vgl. Parl.Gesch. Boek 6, blz. 832-833). Anderzijds kan, anders dan de Staat betoogt, een voordeel dat een burger toevalt als gevolg van overheidshandelen, niet als een ongerechtvaardigde ver­rijking worden aangemerkt op de enkele grond, dat het niet een door de wet beoogd voordeel is en er voor het voordeel geen andere rechtsgrond is aan te wijzen. (...)”&#13;
De vermogensverschuiving (overgang van eigendom) waar­op het onderhavige geschil betrekking heeft, is gegrond op de wet (de Lw). Volgens de geciteerde passage volstaat dat gegeven niet om een ongerechtvaardigde verrijking uit te sluiten. Anderzijds kan blijkens de geciteerde passage een voordeel niet reeds als ongerechtvaardigd gelden op de en­kele grond dat het niet door de wet is beoogd.&#13;
3.5 In rov. 3.5 van het tussenarrest van 22 februari 2005 heeft het hof op zichzelf terecht overwogen dat uit de par­lementaire geschiedenis van de Lw (en de voorlopers van deze wet) blijkt dat de wetgever schadeloosstelling op haar plaats acht indien verlies van recht heeft plaatsgevonden. Belangrijker dan deze constatering is echter dat de wetgever het niet bij deze gedachte heeft gelaten. Door een samen­stel van voorzieningen (lijst van rechthebbenden, register van schattingsuitkomsten, plan van toedeling, tweede schat­ting en lijst der geldelijke regelingen) heeft de wetgever wil­len uitsluiten dat de bij een ruilverkaveling betrokken recht­hebbende een (relatief) voor- of nadeel als gevolg van die ruilverkaveling ten opzichte van andere rechthebbenden on­dervindt. Daarbij is van belang dat voor de rechthebbende die meent dat een zodanige bevoor- of benadeling niettemin dreigt, op verschillende momenten in de ruilverkavelings­procedure een bezwarenprocedure openvalt, welke procedu­re in behandeling in meer instanties (landinrichtingscommis­sie, rechter-commissaris, rechtbank en eventueel de Hoge Raad) voorziet.&#13;
3.6 Zowel de parlementaire geschiedenis van de Lw als die van haar voorlopers biedt aanknopingspunten voor de op­vatting dat de wetgever ervan is uitgegaan aldus een toe­reikende rechtsbescherming aan rechthebbenden te hebben geboden. Zo werd reeds bij de behandeling van de oorspron­kelijke Ruilverkavelingswet 1924 van regeringszijde uitge­sproken dat “bij de parlementaire behandeling van het on­derhavige ontwerp, waarin de rechten der particulieren zoo ten volle verzekerd zijn, aan de vraag, of bij ruilverkave­ling de rechtsfiguur van de onteigening al dan niet aanwe­zig is, slechts een academische waarde moet worden toe­gekend”(6). Ook bij de parlementaire behandeling van de Ruilverkavelingswet 1954 was de vraag aan de orde of het ontwerp, in verband met de vermeende verwantschap van ruilverkaveling met de rechtsfiguur van onteigening, aan de door de Grondwet in verband met die laatste rechtsfiguur gestelde eisen voldeed. Van regeringszijde werd betoogd dat dit het geval is, waarbij onder meer erop werd gewezen dat “(...) de aanspraken der eigenaren, ook op geldelijke vergoe­ding, (...) in de Ruilverkavelingswet met zoveel woorden (zijn) geregeld”, dat “(e)en objectieve beslissing in geval van geschil (...) door de voorgeschreven procedure wordt gewaarborgd (...)” en dat “de Ruilverkavelingswet voor de “schadeloosstellingen” (...) voorzieningen bevat, welke ge­heel overeenkomen met wat de Grondwet ten aanzien van onteigening verlangt” (7). Ook in ander verband (te weten dat van de rechtszekerheid voor de eigenaren) werd van re­geringszijde gesproken van een “in de wet voorgeschreven procedure, welke met behoorlijke waarborgen is omkleed” en die zelfs “qua waarborgen op één lijn kan worden ge­steld met die voor onteigening”; “(m)en kan (aldus de ver­antwoordelijke ministers in de memorie van antwoord) toch waarlijk niet klagen, dat hier aan de eigenaar, wat het opko­men voor zijn rechten betreft, niet het volle pond wordt ge­geven”(8).&#13;
Bij de behandeling van het wetsontwerp dat uiteindelijk tot de Lw van 1985 heeft geleid, is over de rechtsbescherming opgemerkt:&#13;
“Tijdens de uitvoeringsfase worden allereerst de aard en om­vang van ieders recht vastgesteld en vermeld op de lijst van rechthebbenden. (...) Aan deze onderdelen zijn afzonderlij­ke procedures verbonden met in beginsel een bezwarenbe­handeling in drie instanties. In eerste instantie kan iedere &#13;
belanghebbende bezwaar indienen bij de plaatselijke com­missie, die met de reclamant tot overeenstemming tracht te komen. Indien dit mislukt, wordt de reclamant opgeroepen voor de zitting van de door de rechtbank benoemde rechter-commissaris, die op zijn beurt de bezwaren behandelt. Voor zover de geschillen blijven bestaan, doet de rechtbank ten slotte uitspraak hierover.”(9)&#13;
En:&#13;
“De leden van de S.G.P.-fractie zien gaarne toegelicht, waar­om in een procedure over de lijst van rechthebbenden een feitelijke instantie wegvalt. Zoals de leden zelf reeds op­merken is deze procedure dezelfde als in de Ruilverkave­lingswet 1954 is neergelegd ten aanzien van de lijst van rechthebbenden. Deze procedure komt reeds voor in de Ruilverkavelingswet 1924. In de memorie van toelichting bij deze wet werd de keuze voor de daarin neergelegde pro­cedures gemotiveerd door de gedachte de duur der gedingen zoveel mogelijk te bekorten, aangezien een langzaam ver­loop grote bezwaren en veel kosten met zich zou meebren­gen. De motivering die bij de totstandkoming van deze pro­cedure gold, geldt nog onverminderd. Wij zijn van oordeel, dat een procedure waarin is voorzien in een behandeling van bezwaren door de landinrichtingscommissie, vervolgens door de rechtercommissaris en tenslotte door de rechtbank, met voldoende waarborgen is omgeven. Indien daarin nog een feitelijke instantie een plaats moet krijgen, zou dat onge­wenste en onnodige vertragingen tot gevolg hebben. Daar­bij is van een behoefte aan nog een feitelijke instantie in de praktijk der ruilverkavelingen niet gebleken.”(10)&#13;
3.7 Daarbij kennelijk doelend op de bezwarenprocedure heeft het hof in rov. 3.5 van het bestreden tussenarrest over­wogen&#13;
“3.5 (...) Daarnaast geldt dat de termijnen in de Lw ertoe dienen om binnen korte tijd het proces van ruilverkaveling onherroepelijk te kunnen afronden door middel van onaan­tastbare vaststelling van de rechten op in de ruilverkaveling betrokken percelen. Uit niets blijkt dat de wetgever bij het stellen van de termijnen heeft beoogd om aan iemand het recht op schadevergoeding te onthouden indien hij een veel omvattend recht als eigendom verliest door het enkel niet gebruiken van een mogelijkheid om binnen een termijn te reageren. In zoverre kan aan [verweerder] c.s. ter afwering van hun vordering uit ongerechtvaardigde verrijking niet worden tegengeworpen dat zij zich niet binnen de in de Lw vermelde termijn hebben gemeld als rechthebbende(n). Dat er in dit geval sprake zou zijn van rechtsverwerking heeft de gemeente onvoldoende gesteld. (...)”&#13;
Naar mijn mening heeft het hof met die voorstelling van za­ken miskend dat met de bezwarenprocedure primair wordt beoogd de rechthebbenden adequate rechtsbescherming te bieden, juist om te voorkomen dat zij als gevolg van de ruil­verkaveling (per saldo) worden benadeeld. Dat daarbij korte termijnen zijn gesteld om het bieden van adequate rechtsbe­scherming met de behoefte aan een spoedige afronding van de ruilverkaveling te verzoenen, doet daaraan niet af. Tegen die achtergrond volg ik niet de conclusie dat uit niets blijkt dat de wetgever bij het stellen van de termijnen heeft be­oogd om aan iemand het recht op schadevergoeding te ont­houden indien hij een veel omvattend recht als eigendom verliest door het enkele niet gebruiken van een mogelijkheid om binnen een bepaalde termijn te reageren.&#13;
3.8 In de eerste plaats is onjuist dat in het onderhavige ge­val aan de orde zou zijn dat [verweerder] c.s. de eigendom van de litigieuze stroken grond zouden hebben verloren door het enkele niet gebruiken van een mogelijkheid om bin­nen een bepaalde termijn te reageren. [Verweerder] c.s. zou­den de eigendom van de litigieuze stroken grond hoe dan ook als gevolg van de ruilverkaveling hebben verloren, óók als zij hun rechten op die stroken grond in het kader van de ruilverkavelingsprocedure wél zouden hebben laten vast­stellen. Zoals de rechtbank in rov. 6 van haar vonnis van 28 maart 2002 heeft gereleveerd, waren die stroken grond als onderdeel van de aan de Gemeente met toepassing van art. 133 Lw toegewezen [a-straat] hoe dan ook niet voor toede­ling aan anderen dan de Gemeente (óók niet aan [verweer­der] c.s.) beschikbaar. Wat [verweerder] c.s. door niet tijdig tegen de lijst van rechthebbenden op te komen hebben ver­loren, is niet hun recht op eigendom, maar de compensatie (door middel van toedeling van andere grond en/of een gel­delijke regeling) die hun als geregistreerde rechthebbenden ingevolge de Lw voor het verlies van hun eigendom zou zijn geboden.&#13;
In verband met dat laatste rijst overigens de vraag of het juist is dat, zoals het hof in de rov. 3.3-3.5 van het tussenar­rest van 22 februari 2005 (en blijkens het dictum van het eindarrest) kennelijk heeft aangenomen, de (mogelijk on­gerechtvaardigde) verrijking van de Gemeente is gelegen in het feit dat de eigendom van de litigieuze stroken grond haar is toegedeeld en zij door inschrijving van de akte van toe­deling daarvan eigenaar is geworden. Die toedeling zou im­mers óók hebben plaatsgehad, als de rechten van [verweer­der] c.s. (en hun inbreng van de litigieuze stroken grond) wél zouden zijn erkend en [verweerder] c.s. hun aandeel in de toedeling en/of geldelijke regelingen niet zouden hebben gemist. Ik laat dat aspect verder rusten, nu in cassatie over dat aspect van de bestreden arresten niet is geklaagd.&#13;
3.9 In de tweede plaats valt de kennelijke gedachtegang van het hof dat de wetgever niet zou hebben bedoeld aan het niet tijdig aanwenden van de door de Lw geboden rechtsmidde­len verlies van recht te verbinden, onmogelijk te rijmen met de consequent door de wetgever bij de totstandkoming van de Lw (en haar voorlopers) uitgedragen gedachte dat de Lw (evenals haar voorgangers) voorziet in een met voldoen­de waarborgen omklede (en zelfs met de onteigeningspro­cedure op één lijn te stellen) procedure, die in een adequa­te rechtsbescherming voorziet en waarmee (in de woorden van de memorie van antwoord bij de Ruilverkavelingswet 1954) aan de eigenaar “het volle pond” wordt gegeven. Dat de wetgever, omwille van de snelheid van de ruilverkave­lingsprocedure, zou hebben aanvaard dat de uitkomsten van die procedure in termen van compensatie voor ingebrachte maar niet toegedeelde grond slechts voorlopig zouden zijn en door middel van latere procedures ten overstaan van de burgerlijke rechter, in het bijzonder op grond van ongerecht­vaardigde verrijking, zouden kunnen worden gecorrigeerd, kan mijns inziens niet worden aanvaard. De met voldoen­de waarborgen omklede ruilverkavelingsprocedure, die ertoe strekt (relatieve) voor- en nadelen tussen de daarbij betrok­kenen “uit te vlakken”, is kennelijk als uitputtend bedoeld en verzet zich ertegen dat een daarbij betrokkene het be­weerdelijk als gevolg van de ruilverkaveling door hem on­dervonden nadeel en het beweerdelijk in verband daarmee door een andere betrokkene verkregen voordeel tot inzet maakt van een bij de burgerlijke rechter te vervolgen en op ongerechtvaardigde verrijking gebaseerde vordering. &#13;
Volledigheidshalve teken ik nog aan dat de Hoge Raad on­der het regime van de Ruilverkavelingswet 1954 exclusivi­teit van de in die wet vervatte regeling voor de financiële af­wikkeling van de aan de ruilverkaveling verbonden kosten heeft aangenomen met betrekking tot een schadevergoeding die op de lijst der geldelijke regelingen behoorde te worden geplaatst; zie HR 10 februari 1984, LJN: AG4754, NJ 1985, 102, m.nt. MS, rov. 4.1: “(...) Met dit stelsel strookt niet dat een schadevergoeding als bedoeld in art. 54 lid 6, welke in­gevolge art. 100 onder 6 op de lijst der geldelijke regelin­gen behoort te worden geplaatst, langs andere weg ten laste van de eigenaren zou kunnen worden gebracht.” Daarente­gen heeft de Hoge Raad, eveneens onder vigeur van de Ruil­verkavelingswet 1954, de mogelijkheid aanvaard van een tegen de Staat gerichte vordering tot schadevergoeding op grond van een door de Staat in verband met de ruilverkave­ling gepleegde onrechtmatige daad, in het geval dat de be­trokken schadevergoeding niet op de lijst der geldelijke re­gelingen thuishoorde en bovendien eerst was opgekomen nadat de lijst der geldelijke regelingen definitief was geslo­ten; zie HR 20 mei 1994, LJN: ZC1432, NJ 1995, 660, m.nt. MB. Ik zie in dat laatste arrest geen argument tegen exclusi­viteit van de regeling van de Lw met betrekking tot de lijst van rechthebbenden. Terwijl het genoemde arrest van 20 mei 1994 een niet in de ruilverkavelingsprocedure in te pas­sen aanspraak op schadevergoeding uit hoofde van een door de Staat gepleegde onrechtmatige daad betrof, gaat het in het onderhavige geval om een wel degelijk in de bezwaren­procedure tegen de lijst van rechthebbenden aan de orde te stellen onjuistheid van die lijst en de consequenties van die onjuistheid voor het vervolg van de ruilverkavelingspro­cedure, meer in het bijzonder voor de voor- en nadelen (de “verrijking” en de “verarming”) die de ruilverkaveling voor de daarbij betrokkenen met zich brengt.&#13;
Een argument tegen exclusiviteit is naar mijn mening even­min gelegen in het in de schriftelijke toelichting van mr. Sluysmans (p. 6/7) bedoelde en op 12 juni 1924 in de Twee­de Kamer gevoerde debat tussen de afgevaardigde Van Rap­pard en minister Ruys de Beerenbrouck(11). Onderwerp van dat debat was of mogelijk zou moeten worden gemaakt dat na een ruilverkaveling degene die eerst achteraf de werkelij­ke rechthebbende blijkt te zijn, de plaats inneemt van dege­ne die tot dan ten onrechte voor rechthebbende is gehouden. Aan mr. Sluysmans kan worden toegegeven dat partijen in dat debat (overigens zonder verdere uitleg) ervan uit leken te gaan dat eerstgenoemde laatstgenoemde voor een scha­deloosstelling in geld zou kunnen aanspreken, maar op dat punt had het debat zich niet toegespitst. Bovendien betrof het debat een theoretische situatie waarin bezwaren tegen de lijst van rechthebbenden überhaupt niet mogelijk zouden zijn geweest. De vermeende rechthebbende was de legata­ris van de eigenaar die eerst “overlijdt, wanneer de ruilver­kaveling op een oor na is gevild” (en dus kennelijk ruim­schoots ná het sluiten van de lijst van rechthebbenden, die de eigenaar/erflater zelf nog als rechthebbende zal hebben vermeld).&#13;
3.10 Op grond van het voorgaande acht ik onderdeel 1.1 ge­grond. Daaraan voeg ik ten overvloede toe, dat, waar het hof kennelijk beslissend heeft geacht dat uit niets blijkt dat de wetgever een nadeel voor [verweerder] c.s. zoals hier aan de orde (en een daarmee samenhangend voordeel voor de Gemeente), louter als gevolg van het niet tijdig maken van bezwaar door [verweerder] c.s., zou hebben “bedoeld”, op grond van het hiervóór (onder 3.4) geciteerde arrest een voordeel niet reeds als ongerechtvaardigd kan gelden op de enkele grond dat het niet door de wet is beoogd.&#13;
3.11 Onderdeel 1.2 is gericht tegen de overweging dat [ver­weerder] c.s. niet kan worden tegengeworpen dat zij zich niet binnen de in de Lw vermelde termijn als rechtheb­benden hebben gemeld (“In zoverre kan aan [verweerder] e.a. ter afwering van hun vordering uit ongerechtvaardig­de verrijking niet worden tegengeworpen dat zij zich niet binnen de in de Lw vermelde termijn hebben gemeld als rechthebbende(n).”).&#13;
De bestreden overweging bouwt voort op het door onderdeel 1.1 terecht bestreden oordeel waarin het uitputtende karak­ter van de procedurele voorzieningen van de Lw is miskend. Gelet op dat uitputtende karakter kan [verweerder] c.s. wel degelijk ter afwering van hun vorderingen uit ongerecht­vaardigde verrijking worden tegengeworpen dat zij de pro­cedurele voorzieningen van de Lw niet tijdig hebben benut. Ook onderdeel 1.2 is daarom terecht voorgesteld.&#13;
3.12 In verband met de klacht van onderdeel 1.2 heeft de Gemeente een verband gelegd met de leer van de forme­le rechtskracht (schriftelijke toelichting mr. Scheltema on­der 2.12 e.v.). Of de leer van de formele rechtskracht in de onderhavige zaak (rechtstreeks) opgeld doet, kan men be­twijfelen. De leer van de formele rechtskracht strekt in het bijzonder ertoe de (materiële) bevoegdheden van de burger­lijke rechter ten opzichte van die van de bestuursrechter af te bakenen. De Lw voorziet niet in betrokkenheid van de be­stuursrechter. Daartegenover staat dat de leer van de forme­le rechtskracht ook wel is toegepast in een situatie waarin een bijzondere rechtgang (niet bij de bestuursrechter maar) bij de burgerlijke rechter had opengestaan(12). Veel verschil maakt de toepasselijkheid van de leer van de formele rechts­kracht naar mijn mening overigens niet. Bij toepasselijk­heid van die leer moet in de relatie tussen de Gemeente en [verweerder] c.s. de lijst van rechthebbenden worden geacht naar inhoud en wijze van totstandkoming met de desbetref­fende wettelijke voorschriften en algemene rechtsbeginse­len in overeenstemming te zijn(13). Dat sluit, zo is kennelijk de gedachtegang van de Gemeente, een door de burgerlij­ke rechter in de onderhavige procedure te constateren bena­deling van [verweerder] c.s. als gevolg van een miskenning van hun eigendomsrechten en een daarmee verband houden­de bevoordeling van de Gemeente uit, en dient tot een af­wijzing van de vorderingen van [verweerder] c.s. te leiden. Vindt de leer van de formele rechtskracht geen toepassing, dan moeten de vorderingen naar mijn mening reeds stranden op de constatering dat voor [verweerder] c.s. een andere en met voldoende waarborgen omklede procedure openstaat of heeft opengestaan, welke constatering in een niet-ontvanke­lijkverklaring van [verweerder] c.s. in hun vorderingen uit­mondt.&#13;
3.13 Aan de klacht van onderdeel 1.2 komt naar mijn me­ning ook betekenis toe, in het geval dat moet worden aan­genomen dat [verweerder] c.s. in hun vorderingen kunnen worden ontvangen en dat hun geen formele rechtskracht van de lijst van rechthebbenden kan worden tegengeworpen. Bij die stand van zaken zou het in verband met de omstan­digheid dat de verrijking van de Gemeente is veroorzaakt doordat [verweerder] c.s. niet tijdig tegen de lijst van recht­hebbenden zijn opgekomen, niet voor de hand liggen de ver­rijking van de Gemeente als ongerechtvaardigd aan te mer­ken. &#13;
3.14 Naar algemeen wordt aangenomen, is een verrijking die het gevolg is van het verstrijken van een verval- of ver­jaringstermijn in beginsel niet ongerechtvaardigd, evenmin als de verrijking die ontstaat doordat iemand een recht ver­krijgt als gevolg van een onjuiste rechterlijke uitspraak(14). Van een vervaltermijn (of fatale termijn) wordt gesproken wanneer de mogelijkheid om een recht uit te oefenen ver­valt door het enkele feit dat de termijn is verstreken. In het algemeen betreffen vervaltermijnen het uitoefenen van een bevoegdheid, maar vele daarvan hebben niet op een ver­bintenis betrekking. Zo worden in het procesrecht termij­nen gesteld waarbinnen op straffe van verval rechtsmid­delen moeten worden ingesteld(15). Evenals de termijnen in het (burgerlijk) procesrecht leidt het ongebruikt verstrij­ken van de termijn in art. 170 lid 1 Lw tot niet-ontvankelijk­heid, zodat ook deze termijn, zo zij al niet als vervaltermijn moet worden opgevat, dan toch in elk geval op gelijke voet als een vervaltermijn moet worden behandeld. Het staat vast dat [verweerder] c.s. geen bezwaar tegen de lijst van recht­hebbenden hebben gemaakt(16). Gelet op art. 170 lid 2 Lw konden [verweerder] c.s. daardoor in de verdere procedu­re niet als rechthebbenden (met betrekking tot de litigieuze stroken grond) worden erkend en kon daarin geen rekening met hun niet vastgestelde rechten worden gehouden. Zulke niet vastgestelde rechten houden, wanneer de akte van toe­deling wordt ingeschreven, op te bestaan(17). Voor zover de Gemeente hierdoor is verrijkt, is deze verrijking niet onge­rechtvaardigd. Ook daarom is de klacht van onderdeel 1.2 terecht voorgesteld.&#13;
3.15 Onderdeel 1.3 betreft de doorwerking van gegrondbe­vinding van de voorgaande onderdelen in de rov. 2.43 en 2.44 van het eindarrest. Indien, zoals ik meen, de voorgaan­de onderdelen slagen, kunnen inderdaad ook de in die over­wegingen vervatte beslissingen niet in stand blijven. Daar­om acht ik ook onderdeel 1.3 gegrond.&#13;
Verdere behandeling&#13;
3.16 In geval van gegrondbevinding van de klachten en ver­nietiging van de bestreden arresten kan de Hoge Raad de zaak naar mijn mening zonder verwijzing afdoen door be­krachtiging van het vonnis van de rechtbank Arnhem van 28 maart 2002 en door afwijzing van de in hoger beroep ver­meerderde eis van [verweerder] c.s., voor zover de recht­bank daarover in het vonnis van 28 maart 2002 nog niet had geoordeeld.&#13;
4. Conclusie&#13;
De conclusie strekt tot vernietiging van de bestreden arres­ten en tot afdoening zoals hiervóór bedoeld onder 3.16.&#13;
</content><legacyfootnotes>1 Rov. 2.2-2.3 van het tussenarrest van het hof Arnhem van 22 februa­ri 2005.&#13;
2 Bij akte wijziging van eis tevens houdende conclusie van antwoord in reconventie van 26 juli 2001.&#13;
3 De cassatiedagvaarding is op 4 februari 2009 uitgebracht, terwijl het eindarrest van 11 november 2008 dateert.&#13;
4 De Linde is geen eigenaar geworden van de strook grond grenzend aan perceel [002] (rov. 2.36) en de strook grond grenzend aan perceel [004] (rov. 2.40). Ook dit oordeel is in cassatie niet bestreden.&#13;
5 Zie rov. 2.41 van het eindarrest van 11 november 2008.&#13;
6 Kamerstukken II 1923/24, 69, nr. 2, p. 1.&#13;
7 Kamerstukken II 1953/54, 2063, nr. 5, p. 10, r.k..&#13;
8 Kamerstukken II 1953/54, 2063, nr. 5, p. 16 l.k..&#13;
9 Kamerstukken II 1979/80, 15 907, nrs. 3-4, p. 27.&#13;
10 Kamerstukken II 1981/82, 15 907, nr. 6, p. 102.&#13;
11 Handelingen II 1923/24, zitting van 12 juni 1924, p. 2403 en 2407.&#13;
12 Zie over de formele rechtskracht van een dwangbevel waartegen verzet bij de burgerlijke rechter openstond HR 28 januari 2005, LJN: AR6185, JOL 2005, 60.&#13;
13 HR 16 mei 1986 (Heesch/Van de Akker), LJN: AC9347, NJ 1986, 723, m.nt. MS.&#13;
14 Asser-Hartkamp 4-III (2006), nr. 358.&#13;
15 Asser/ Hartkamp &amp; Sieburgh 6-II* (2009), nr. 431.&#13;
16 Zie hiervóór onder 1.3.&#13;
17 D.L. Rodriguez Lopes, Agrarisch grondverkeer (losbl.), oktober 2005, A 5-1-46-47; vgl. ook p. A 5-1-68 met verwijzing naar rb Zut­phen, 9 november 1995, Agr.R. 1997, 4853, rb Breda, 22 juli 1997, Agr.R. 1998, 4931 en rb Dordrecht, 21 oktober 1998, Agr.R. 2004, 5196.&#13;
</legacyfootnotes><footnotes><footnote/></footnotes><auteurs>.H. Beukenhorst als voorzitter en de raadsheren A.M.J. van Buchem-Spapens, A. Hammer­stein, J.C. van Oven en F.B. Bakels</auteurs><published>2010-10-01 00:00:00</published><modified>2010-10-01 00:00:00</modified><editiondate>2010-10-01</editiondate><htmlpath>https://denhollander.info/artikel/8778</htmlpath></article>
</articles></edition>