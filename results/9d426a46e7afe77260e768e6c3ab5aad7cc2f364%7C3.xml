<edition><articles><article><jaar>1992</jaar><naam>Tijdschrift voor Agrarisch Recht</naam><uitgave>2</uitgave><aflevering>2</aflevering><searchword>TvAR 2/1992</searchword><id>6157</id><udhid>UDH:TvAR/6157</udhid><titel>Indonesisch grondenrecht en buitenlandse investeringen</titel><searchwords><searchword>TvAR 2/1992</searchword><searchword>UDH:TvAR/6157</searchword></searchwords><attachments><attachment><name>1992_nr 2_Artikel_deHaas-Engel.pdf</name><extention>pdf</extention><url>https://denhollander.info/download/5951/ci</url></attachment></attachments><inleiding>1. INLEIDING&#13;
In het verleden was het grondenrecht in Indonesië als complex aan te merken door het&#13;
naast elkaar bestaan van Westers recht en ongeschreven gewoonterecht, het Adatrecht. Zo&#13;
werden in het kader van het Westerse recht de gebruikelijke Westerse rechten op de&#13;
grond onderscheiden zoals o.m. het recht van eigendom, het recht van erfpacht en het&#13;
recht van opstal terwijl daarnaast ook het huren van grond mogelijk was. Onder het Adatrecht&#13;
vallen daarentegen typische adatrechten, die op een geheel andere wijze ontstaan&#13;
dan eerstgenoemde rechten en waarvoor de verplichting tot registratie bij het Kadaster en&#13;
andere Westerse instituten zoals de voorgeschreven overdracht krachtens de Overschrijvingsordonnantie,&#13;
opgenomen in Stb. (Staatsblad) 1834-27 niet was komen te gelden.&#13;
Het zou te ver voeren om in het kader van dit artikel diepgaand op de situatie zoals die&#13;
bestond voor de afkondiging van de huidige wet ter regeling van het grondenrecht in te&#13;
gaan. Ik volsta dan ook met op te merken dat het grondenrecht zoals dat voorheen bestond,&#13;
gekenmerkt werd door dualisme, door het naast elkaar bestaan van Westers recht&#13;
en Adatrecht. Dit was de reden, dat in het voormalige bestel het intergentiele recht een&#13;
belangrijke rol speelde in het grondenrecht, zodat van intergentiel agrarisch recht kon&#13;
worden gesproken1.&#13;
Met de afkondiging van de Agrarische Basiswet nr. 5 van het jaar 1960, Stb. 1960-104,&#13;
kwam - na een overgangsfase - een einde aan het voorheen geldende dualisme op het gebied&#13;
van het grondenrecht en aan het agrarische intergentiele recht, dat toen immers geen&#13;
reden meer had om zich te ontwikkelen.2 Dit is het gevolg van het feit, dat krachtens genoemde&#13;
Basiswet thans één regeling geldt op agrarisch gebied, geldende voor een ieder.&#13;
Voor de goede orde zij erop gewezen, dat de Agrarische Basiswet geacht wordt het Adatrecht&#13;
tot grondslag te hebben, maar dan in aangepaste, vervolmaakte vorm, overeenkomende&#13;
met de behoeften van een moderne staat.3 De afkondiging van de Agrarische&#13;
Basiswet kan als het gevolg van het unificatiestreven van de Indonesische overheid worden&#13;
gezien, een streven om zoveel mogelijk nationale wetten tot stand te brengen, ook op ander gebied tot uiting komende. De hierachter liggende gedachte is, dat Indonesië als&#13;
eenheidsstaat ook één soort recht dient te hebben.4&#13;
Kennis van het grondenrecht is ook voor buitenlandse partijen - buitenlanders en buitenlandse&#13;
rechtspersonen - die in Indonesië activiteiten willen verrichten onontbeerlijk,&#13;
omdat voor de uitoefening van die activiteiten in de regel grond benodigd is. Globaal gesproken&#13;
kan worden gezegd dat sterke, uitgebreide grondrechten in principe aan Indonesische&#13;
staatsburgers zijn voorbehouden. Hiernaast komen ook grondrechten voor die voor&#13;
buitenlandse partijen openstaan. Aangetoond zal voorts worden, dat van de regel om sterke,&#13;
uitgebreide rechten voor Indonesische staatsburgers en/of Indonesische rechtspersonen&#13;
te reserveren, in bepaalde gevallen wordt afgeweken.</inleiding><content>2. DE RECHTEN OP DE GROND&#13;
Het streven om te komen tot één uniforme regeling met betrekking tot de rechten op de&#13;
grond komt in de praktijk hierop neer, dat thans geen Westerse rechten op de grond kunnen&#13;
worden uitgeoefend. De hierop betrekking hebbende bepalingen van het Indonesisch&#13;
Burgerlijk Wetboek (I.B.W.) werden - met uitzondering van de bepalingen op hypotheek&#13;
betrekking hebbende - met het van kracht worden van de Agrarische Basiswet ingetrokken.&#13;
Thans kunnen de navolgende rechten op de grond worden onderscheiden, waarbij - ik&#13;
benadruk dit nogmaals - géén onderscheid meer wordt gemaakt tussen Indonesische&#13;
rechten en Westerse rechten, met name:&#13;
- 'hak milik'&#13;
- 'hak guna-usaha'&#13;
- 'hak guna-bangunan'&#13;
- 'hak pakai'&#13;
- 'hak sewa untuk bangunan'&#13;
alsmede enkele andere rechten, hier niet genoemd alsmede rechten met een tijdelijk karakter&#13;
als in de Basiswet omschreven, die hier niet aan de orde zullen komen, omdat het&#13;
hier meer om typische adatrechten gaat, als zodanig buiten het bestek van deze beschouwing&#13;
vallende.5&#13;
Dat hier de Indonesische benamingen zijn gehandhaafd, vindt zijn oorzaak in het feit,&#13;
dat het hier specifiek Indonesische rechten op de grond betreft en een vertaling van deze&#13;
benamingen deze rechten mijns inziens niet tot hun recht doet komen, alhoewel dit niet&#13;
wegneemt dat in het hieronder volgende deze rechten nader zullen worden toegelicht. Zoals&#13;
reeds naar voren gebracht, heeft de Agrarische Basiswet het Adatrecht tot grondslag,&#13;
als strokende met de eigen aard van het Indonesische volk, doch lang niet het Adatrecht&#13;
in zijn oorspronkelijke, zuivere vorm vanwege de vele beperkingen aan dit recht opgelegd&#13;
krachtens art. 5 van genoemde Basiswet. Hiervan kan worden genoemd, het niet in&#13;
strijd mogen zijn met het algemeen belang c.q. belang van de Staat, teneinde onder meer te voorkomen dat de uitvoering van grote projecten in het kader van de opbouwplanning,&#13;
door de werking van het Adatrecht met name door het, aan de adatrechtsgemeenschappen&#13;
zoals de dorpen toekomende 'hak ulayat', het beschikkingsrecht, wordt belemmerd. Met&#13;
het doel enig inzicht te verschaffen in genoemd 'hak ulayat' kan naar voren worden gebracht,&#13;
dat dit recht aan de dorpsgemeenschap toekomende, zich door zijn werking naar&#13;
binnen en naar buiten kenmerkt. In het eerste geval houdt het de bevoegdheid in om over&#13;
een kring van hetzij bewerkte, hetzij onbewerkte grond - ook water - te beschikken ten&#13;
behoeve van de dorpsgenoten en, indien nodig, de rechten van deze personen te beperken&#13;
in het belang van de gemeenschap. In laatstgenoemd geval worden andere dan dorpsgenoten&#13;
van het gebruik van genoemde gronden uitgesloten, al komt het voor dat deze tegen&#13;
een heffing, tot het gebruiken van de binnen de beschikkingskring gelegen gronden worden&#13;
toegelaten. In dit geval komt aan dorpsvreemden evenwel niet het recht toe om de&#13;
grond te vervreemden en is de grond niet vatbaar voor vererving. Het 'hak ulayat' dient&#13;
evenwel niet te worden opgevat als het recht om over de grond te beschikken in de zin&#13;
van de grond te mogen vervreemden; dit recht komt de dorpsgemeenschap juist niet toe.&#13;
Terugkerend naar mijn uitgangspunt kan worden opgemerkt, dat voor de mogelijkheid&#13;
tot uitoefening van rechten op de grond, onderscheid gemaakt wordt tussen Indonesische&#13;
staatsburgers c.q. Indonesische rechtspersonen en buitenlanders c.q. buitenlandse rechtspersonen.&#13;
2.1. 'Hak milik'&#13;
Het 'hak milik' is in de Agrarische Basiswet omschreven als het 'sterkste en volste erfelijke&#13;
recht op de grond, dat een persoon kan bezitten'. Dit recht is evenwel niet met het&#13;
Westerse recht van eigendom te vergelijken. De typering 'sterkste en volste' dient meer&#13;
om dit recht te onderscheiden van andere rechten op de grond, meer beperkt van karakter&#13;
wat betreft het doel waarvoor die rechten worden verleend en de tijdsduur. Het 'hak milik'&#13;
heeft met name - evenals andere rechten op de grond - een sociale functie. Krachtens&#13;
art. 15 van de Basiswet geldt in casu voor iedere persoon, rechtspersoon of instantie die&#13;
een rechtsbetrekking met de grond heeft, de verplichting om de grond te onderhouden, de&#13;
vruchtbaarheid daarvan te verhogen en verwoesting daarvan te voorkomen. Het betreft&#13;
hier derhalve niet alleen een voor de grondeigenaar geldende verplichting, hetgeen inhoudt&#13;
dat deze de grond niet alleen voor zijn eigen belang mag gebruiken, vooral indien&#13;
dit benadeling van de samenleving ten gevolge kan hebben. Gezien de sociale functie van&#13;
dit recht, bezit de Regionale overheid de bevoegdheid om het gebruik van de grond te regelen.&#13;
Is bijvoorbeeld een planning voor het gebruik van de grond in de desbetreffende&#13;
regio vastgesteld, dan kan het gebruik door de eigenaar daarvan worden beperkt door&#13;
deze planning. Voorts kunnen milikgronden - indien bestemd voor landbouwdoeleinden&#13;
- onder de 'landreform' vallen.6&#13;
Krachtens art. 21 lid 1 van de Basiswet, is het 'hak milik' in principe uitsluitend aan&#13;
Indonesische staatsburgers voorbehouden. De term 'in principe' slaat op het feit, dat bepaalde daartoe aangewezen rechtspersonen als staatsbanken, coöperatieve landbouwverenigingen,&#13;
bepaalde sociale en godsdienstige instellingen ook in het bezit van dit recht&#13;
kunnen worden gesteld, evenwel met inachtneming van bepaalde daartoe opgelegde verplichtingen&#13;
en beperkingen, algemeen hierop neerkomende dat het gebruik van milikgrond&#13;
rechtstreeks verband dient te houden met de activiteiten van deze rechtspersonen.&#13;
De eigenaar van de grond, waarop 'hak milik' - niet in tijd begrensd - wordt uitgeoefend,&#13;
mag deze zowel voor agrarische doeleinden als voor andere doeleinden zoals voor het&#13;
bouwen van woningen gebruiken. Het recht kan worden overgedragen c.q. overgaan bijvoorbeeld&#13;
door vererving op andere partijen voor zover deze voor het bezit daarvan in&#13;
aanmerking komen. Zoals uitdrukkelijk gesteld in art. 26 lid 2 van de Basiswet is op het&#13;
rechtstreeks, opzettelijk overdragen van dit recht, bijvoorbeeld door verkoop, schenking,&#13;
ruil e.d. aan buitenlandse partijen en rechtspersonen, niet voor bezit hiervan aangewezen,&#13;
een sanctie gesteld in de vorm van het van rechtswege nietig zijn van de desbetreffende&#13;
rechtshandeling, het vervallen van de grond aan de Staat en het niet kunnen terugvorderen&#13;
van de door de eigenaar van de grond reeds ontvangen gelden. Voor soortgelijke handelingen&#13;
zijdelings op overdracht gericht - bijvoorbeeld door gebruik te maken van een&#13;
stroman als dekmantel - geldt dezelfde sanctie. Buitenlanders evenals Indonesische&#13;
staatsburgers in het bezit van 'hak milik' die hun staatsburgerschap bijvoorbeeld door naturalisatie&#13;
verliezen, evenzo die dit recht automatisch - door erfopvolging bij versterf dan&#13;
wel boedelmenging vanwege huwelijk - verkrijgen, dienen het recht binnen een jaar na&#13;
verkrijging daarvan of verlies van het staatsburgerschap prijs te geven op straffe van het&#13;
van rechtswege verloren gaan van het recht c.q. het vervallen van de grond aan de Staat.&#13;
Het 'hak milik' kan op twee manieren ontstaan, met name volgens het Adatrecht bij regeringsverordening&#13;
te regelen - nog niet afgekomen - dan wel op basis van regeringsbesluit&#13;
of wettelijke bepaling. Met het ontstaan van dit recht krachtens wettelijke bepaling is&#13;
de conversie van voorheen geldende rechten bedoeld; het ontstaan van genoemd recht ingevolge&#13;
regeringsbesluit is de meest gebruikelijke.7 Alleen de Overheid is tot de verlening&#13;
van 'hak milik' bevoegd en wel op gronden onder haar gezagssfeer vallende, waarop&#13;
zich derhalve geen rechten bevinden.&#13;
Het onderhavige recht komt te vervallen, indien de grond aan de Staat vervalt vanwege&#13;
onteigening, vrijwillige overdracht door de eigenaar, verwaarlozing van de grond en in&#13;
het geval van vervreemding van grond door bovengenoemde sanctie getroffen. Ook door&#13;
het verloren gaan van de grond komt het 'hak milik' te vervallen.&#13;
Belangrijk kenmerk van 'hak milik' is naast de overdraagbaarheid van dit recht, dat het&#13;
krachtens art. 25 van de Basiswet tot waarborg voor een aangegane schuld kan worden&#13;
gemaakt door het met hypotheek of kredietverband te belasten.8 Een ander belangrijk&#13;
kenmerk van 'hak milik' ligt krachtens art. 23 der Basiswet in de verplichting tot registratie&#13;
van iedere overgang daarvan, het komen te vervallen en belasten van dit recht met andere rechten, welke registratie een krachtig bewijsmiddel oplevert, in de vorm van het&#13;
daarop gerichte certificaat.9&#13;
2.2. 'Hakguna-usaha'&#13;
In art. 28 van de Agrarische Basiswet wordt het 'hak guna-usaha' omschreven als het&#13;
recht tot het exploiteren van gronden die rechtstreeks door de Staat worden beheerd - beter&#13;
te typeren als 'staatsgrond' - gedurende de daartoe vastgestelde termijn, ten behoeve&#13;
van landbouw-, visserij- of veeteeltbedrijven. Dit recht wordt derhalve, anders dan het&#13;
'hak milik', verleend voor uitdrukkelijk daartoe gestipuleerde doeleinden en voor een&#13;
daartoe vastgestelde termijn. Het recht wordt met name verleend voor max. 25 jaar - voor&#13;
oliepalmen 35 jaar, gezien de plantduur daarvan - en is op verzoek van de houder voor&#13;
verlenging met max. 25 jaar vatbaar. Het 'hak guna-usaha' wordt verleend voor gronden&#13;
met een uitgestrektheid van ten minste 5 ha. - voor gronden onder de grootte van 5 ha.&#13;
kan 'hak milik' of het nog te behandelen 'hak pakai' worden verleend - onder aantekening&#13;
dat bij een uitgestrektheid van 25 ha. of meer, gebruik dient te worden gemaakt van&#13;
gepaste kapitaalsinvestering en goede bedrijfstechniek.&#13;
Alhoewel het 'hak guna-usaha' als zijnde een nieuw recht is geïntroduceerd, vertoont&#13;
dit recht overeenkomst met het vroegere recht van erfpacht, al zijn uiteraard wel verschillen&#13;
aan te wijzen. Het recht is als een krachtig recht te typeren, tegenover een ieder te&#13;
handhaven en kan evenals het 'hak milik' verbonden worden voor schuld door het met&#13;
hypotheek of kredietverband te bezwaren. Krachtens art. 32 van de Agrarische Basiswet&#13;
dient ook dit recht te worden geregistreerd, de voorwaarden waaronder het wordt verleend&#13;
daaronder begrepen, evenals iedere overgang c.q. het komen te vervallen daarvan.&#13;
'Hak guna-usaha' verkregen door conversie van voorheen geldende rechten liep voor&#13;
de resterende termijn daarvan met een max. van 20 jaar, gerekend vanaf 24 september&#13;
1960 - het tijdstip van de inwerkingtreding van de Basiswet - en kwam daarna aan de&#13;
Staat te vervallen.&#13;
Wat de grootte van de grond, waarvoor dit recht wordt verleend betreft, kan worden&#13;
opgemerkt dat deze gronden niet onder de ‘landreform' vallen; de in het kader hiervan&#13;
vastgestelde grootte van landbouwgrond geldt derhalve niet voor deze gronden.&#13;
Voor verlening van dit recht komen krachtens art. 30 lid 1 van de Agrarische Basiswet&#13;
behalve Indonesische staatsburgers, ook rechtspersonen, opgericht volgens het Indonesische&#13;
recht en gevestigd in Indonesië, in aanmerking. Het gaat hier evenwel om rechtspersonen&#13;
met nationaal kapitaal, een tweede criterium naast de hierboven genoemde criteria.&#13;
Dit houdt in dat rechtspersonen met geheel of gedeeltelijk buitenlands kapitaal in principe&#13;
niet voor 'hak guna-usaha' in aanmerking komen. In principe, omdat uitzonderingen op&#13;
deze regel mogelijk zijn, zoals nog zal worden aangetoond. Personen c.q. rechtspersonen&#13;
die houder van 'hak guna-usaha' zijn en niet langer aan de daartoe vereiste status voldoen,&#13;
zijn verplicht om het recht binnen een jaar prijs te geven dan wel over te dragen aan derden die hiervoor in aanmerking komen. Als sanctie op het niet voldoen aan deze verplichting&#13;
is het van rechtswege komen te vervallen van het recht gesteld.&#13;
Van de kenmerken van dit recht kunnen worden genoemd, de overdraagbaarheid van&#13;
het recht krachtens art. 28 lid 3 van de Basiswet, uiteraard voor zover dit plaatsvindt aan&#13;
partijen, die aan de voor het bezit daarvan gestelde voorwaarden voldoen. Voorts kan&#13;
worden genoemd, dat op grond van art. 33 van bedoelde Basiswet het recht tot waarborg&#13;
van schuld kan worden gemaakt door bezwaring met hypotheek of kredietverband. Op&#13;
basis van art. 32 van de Wet geldt ook voor het 'hak guna-usaha' de verplichting tot registratie&#13;
en wel in die zin, dat het recht komt te gelden vanaf de datum van registratie.&#13;
Wordt het recht niet binnen de vastgestelde tijd geregistreerd, dan komt het op de verlening&#13;
daarvan gerichte regeringsbesluit - het recht kan immers slechts op staatsgrond worden&#13;
gevestigd - van rechtswege te vervallen.&#13;
Het vervallen van dit recht vindt plaats wegens verstrijking van de daartoe vastgestelde&#13;
termijn, door beëindiging daarvan wegens het niet voldoen aan een bepaalde voorwaarde,&#13;
zoals in het besluit op de verlening van het recht vastgesteld, door prijsgeving van het&#13;
recht alvorens de termijn verstreken is, door onteigening, door verwaarlozing of het verloren&#13;
gaan van de grond. Hiernaast komt het recht ook te vervallen, indien de houder&#13;
daarvan niet meer aan de gestelde voorwaarden voldoet en de verplichting om het recht&#13;
prijs te geven dan wel over te dragen aan derden die voor bezit daarvan in aanmerking&#13;
komen, niet in acht neemt.&#13;
2.3. 'Hak guna-bangunan'&#13;
Krachtens art. 35 lid 1 van de Agrarische Basiswet wordt het 'hak guna-bangunan' omschreven&#13;
als het recht om gebouwen op te richten en te bezitten op gronden die geen eigen&#13;
bezit vormen voor een periode van max. 30 jaar, evenwel voor verlenging vatbaar&#13;
met nog eens 20 jaar. Indien door conversie verkregen, gold ook hier de max. termijn van&#13;
20 jaar, gerekend vanaf 24 september 1960. Wordt het recht op staatsgrond verleend, dan&#13;
komt het tot stand bij een daarop gericht regeringsbesluit. Ingeval het recht wordt verleend&#13;
op milikgronden, dan ontstaat het recht krachtens de in authentieke vorm gesloten&#13;
overeenkomst tussen de grondeigenaar en de partij die het recht wenst te verkrijgen. De&#13;
Basiswet bevat geen beperking van de grootte van de te verstrekken grond. Anders dan&#13;
het 'hak guna-usaha' wordt dit recht verleend voor gebouwen en niet voor landbouwactiviteiten10.&#13;
Ook dit recht - dat gelijkenis vertoont met het voormalige recht van opstal, uitzonderingen&#13;
daargelaten - is als een krachtig recht aan te merken, gemakkelijk te&#13;
handhaven tegenover derden.&#13;
Het recht kan krachtens art. 35 lid 3 van de Agrarische Basiswet worden overgedragen&#13;
aan derden, die voor bezit hiervan in aanmerking komen. Het kan tot waarborg voor&#13;
schuld worden gemaakt door bezwaring met hypotheek of kredietverband krachtens art.&#13;
39 van de Basiswet en behoort op grond van art. 38 van de Wet tot de rechten, waarvan de registratie - de voorwaarden waaronder het werd verstrekt daaronder begrepen, alsmede&#13;
iedere overgang daarvan en het komen vervallen van het recht - verplicht is gesteld.&#13;
De personen en rechtspersonen die krachtens art. 36 lid 1 van de Basiswet voor 'hak&#13;
guna-bangunan' in aanmerking komen, bestaan uit dezelfde categorieën als gesteld ten&#13;
aanzien van 'hak guna-usaha'. Krachtens het tweede lid van dit artikel geldt ook hier de&#13;
verplichting om het recht prijs te geven dan wel aan derden, die voor bezit daarvan in&#13;
aanmerking komen, over te dragen, indien de houder niet (meer) aan de gestelde voorwaarde&#13;
voldoet, dit op straffe van het komen te vervallen van het recht.&#13;
Het 'hak guna-bangunan' gaat krachtens art. 40 van de Basiswet vanwege dezelfde redenen&#13;
als het 'hak guna-usaha' verloren, waardoor de grond weer tot staatsgrond wordt&#13;
dan wel aan de eigenaar van de grond terugvalt.&#13;
2.4. 'Hak pakai'&#13;
Het 'hak pakai' is krachtens art. 41 lid 1 van de Agrarische Basiswet, het recht tot het gebruiken&#13;
en/of oogsten van de produkten van staatsgronden of aan derden toebehorende&#13;
milikgronden. Het recht geeft de bevoegdheden en legt de verplichtingen op, als vastgesteld&#13;
in het op de verlening daarvan gerichte regeringsbesluit of in de overeenkomst met&#13;
de grondeigenaar aangegaan. Deze overeenkomst heeft niet de vorm van een huur-verhuur&#13;
overeenkomst of een overeenkomst inzake bewerking van de grond en is niet aan&#13;
vormvereisten gebonden; het recht kan bij notariële of onderhandse akte, zelfs mondeling&#13;
worden gevestigd. De verlening van dit recht kan kosteloos, tegen betaling of tegen het&#13;
verlenen van diensten in welke vorm dan ook geschieden - niet nader in de Basiswet gespecificeerd&#13;
- mits niet gepaard gaande met uitbuitingselementen. Laatstgenoemde voorwaarde&#13;
dient te worden gezien in het licht van bescherming van de economisch&#13;
zwakkeren, één van de doelstellingen van de Basiswet.&#13;
Het 'hak pakai' is, zoals uit bovenstaande omschrijving blijkt, aan te merken als een&#13;
'verzamelbegrip', aangezien het niet één soort recht omvat, doch verschillende soorten&#13;
van rechten, voor zover onder genoemde omschrijving te brengen, alhoewel het als een&#13;
op zichzelf staand recht dient te worden aangemerkt. Gezien de gebruikte formulering,&#13;
betreft dit recht zowel grond voor gebouwen - er wordt gesproken van 'het recht tot het&#13;
gebruiken van grond' - als grond voor landbouwdoeleinden. Van belang is dat ingeval&#13;
het recht op particuliere grond voor landbouwdoeleinden wordt gevestigd, de grond onder&#13;
de 'landreform' valt. Dit is niet het geval indien het om staatsgrond gaat.11&#13;
Het recht is als een beperkt recht aan te merken, gezien het karakter daarvan en de&#13;
duur waarvoor het wordt verleend. Krachtens art. 41 lid 2 van de Basiswet kan het worden&#13;
verleend voor een bepaalde tijd of zolang de grond nodig is voor een bepaald doel.&#13;
Indien verleend op staatsgrond, wordt het algemeen verleend voor een max. duur van 10&#13;
jaar. Het kan niet als waarborg voor een aangegane schuld met hypotheek of kredietverband&#13;
worden bezwaard, doch wel tot object van fiducia worden gemaakt, indien op&#13;
staatsgrond gevestigd. Krachtens art. 43 van de Basiswet kan het slechts op derden overgaan&#13;
indien van de daartoe bevoegde functionaris vergunning is verkregen indien het staatsgrond betreft dan wel - indien betrekking hebbende op milikgrond - dit in de onderhavige&#13;
overeenkomst mogelijk is gemaakt. Hiervoor zijn evenwel generlei voorschriften&#13;
aanwezig: zo kan ook in de overeenkomst worden gesteld dat overdracht niet toegestaan&#13;
is, of dat het recht afloopt indien de houder van het recht komt te overlijden. Overdraagbaarheid&#13;
kan derhalve niet als een typisch kenmerk van het 'hak pakai' worden beschouwd.&#13;
In de Basiswet komen geen bepalingen voor betrekking hebbende op de&#13;
registratie van dit recht. Evenwel zij opgemerkt, dat krachtens de Regeling van de Minister&#13;
van Agraria nr. 1 van het jaar 1966 de registratie van 'hak pakai' - voor zover op&#13;
staatsgrond gevestigd - verplicht is gesteld. Dit is niet het geval wat betreft 'hak pakai'&#13;
op milikgrond gevestigd, hetgeen impliceert dat in dit geval geen certificaat behoeft te&#13;
zijn verkregen. Wél is het zo, dat bij registratie van 'hak milik' ook de rechten waarmede&#13;
dit recht is belast - derhalve ook het 'hak pakai' voor zover hiervan sprake is - dienen te&#13;
worden vermeld.&#13;
Op grond van art. 42 van de Agrarische Basiswet komen voor dit recht in aanmerking:&#13;
Indonesische staatsburgers, in Indonesië gevestigde buitenlanders, rechtspersonen, volgens&#13;
Indonesisch recht opgericht en in Indonesië gevestigd en buitenlandse rechtspersonen,&#13;
die in Indonesië een vertegenwoordiging bezitten.&#13;
De Basiswet bevat geen op het komen te vervallen van het recht betrekking hebbende&#13;
bepalingen. Aangenomen kan worden dat dit geschiedt door verstrijking van de termijn&#13;
waarvoor het recht is verleend, vanwege het feit dat de houder daarvan niet meer aan de&#13;
daartoe gestelde voorwaarden voldoet - hetgeen bijvoorbeeld een buitenlander betreft,&#13;
die niet langer in Indonesië is gevestigd - het recht wordt prijsgegeven vóór de verstrijking&#13;
van de overeengekomen termijn, de grond wordt onteigend of verloren gaat. Deze&#13;
opsomming is uiteraard niet limitatief, aangezien in de overeenkomst met de grondeigenaar&#13;
gesloten ook andere voorwaarden kunnen worden opgenomen, eveneens tot het komen&#13;
te vervallen van het recht leidende.&#13;
2.5. 'Hak sewa untuk bangunan'&#13;
Van 'hak sewa untuk bangunan' kan krachtens art. 44 van de Basiswet worden gesproken,&#13;
in het geval een persoon of rechtspersoon een huurrecht op de grond bezit, hij derhalve&#13;
gerechtigd is aan particulieren toebehorende milikgronden te gebruiken ten&#13;
behoeve van gebouwen, met betaling van huur aan de grondeigenaar. Het recht wordt gevestigd&#13;
middels een overeenkomst met de grondeigenaar gesloten. Het onderscheid met&#13;
'hak pakai' ligt in het feit, dat betaling van een huursom hier verplicht is gesteld en het&#13;
'hak sewa untuk bangunan' slechts op gebouwen betrekking mag hebben, anders dan het&#13;
'hak pakai', dat ook voor landbouwdoeleinden kan worden verstrekt. Betaling van de&#13;
huur kan in één keer of op bepaalde tijdstippen plaatsvinden, hetzij vóór, hetzij na gebruik&#13;
van de grond, waarbij de voorwaarde is gesteld dat de onderhavige grondhuurovereenkomsten&#13;
geen elementen van uitbuiting mogen bevatten.&#13;
De duur van het recht is van tijdelijke aard, afhankelijk van het doel waarvoor het&#13;
wordt verstrekt en is niet overdraagbaar aan derden. Onderverhuur is zonder toestemming&#13;
van de eigenaar niet mogelijk. Het recht kan niet tot waarborg voor schuld worden gemaakt&#13;
door het met hypotheek of kredietverband te bezwaren. Voor dit recht geldt voorts&#13;
geen registratieplicht, alhoewel het wél kan worden genoemd in het kader van de rechten die een 'hak milik' mogelijk belasten, hetgeen van belang kan zijn als de huurder waardevolle&#13;
gebouwen op de grond zet. Hier geldt het beginsel 'koop breekt geen huur', hetgeen&#13;
inhoudt dat overdracht van het 'hak milik' door de grondeigenaar aan derden, niet van invloed&#13;
is op een eventueel lopende huurbetrekking.&#13;
Krachtens art. 45 van de Agrarische Basiswet kunnen als houder van het recht, dezelfde&#13;
personen c.q. rechtspersonen optreden als in het geval van 'hak pakai'.&#13;
In de Agrarische Basiswet is niet aangegeven, hoe het recht komt te vervallen. Aangenomen&#13;
kan worden dat dit het geval is bij verstrijking van de overeengekomen tijdsduur&#13;
dan wel indien de huurder zijn recht op een eerder tijdstip prijsgeeft, voorts in het geval&#13;
de houder van het recht niet meer aan de voorwaarden voor bezit van dit recht voldoet,&#13;
door onteigening in het algemeen belang, dan wel bij het verloren gaan van de grond.&#13;
2.6. Zakelijke en persoonlijke aspecten&#13;
Tot welke conclusie kan worden gekomen bij het overzien van de hierboven behandelde&#13;
rechten op de grond?&#13;
Het 'hak milik', het 'hak guna-usaha' en het 'hak guna-bangunan' zijn wel als de&#13;
meest krachtige rechten op de grond aan te merken - waarbij het 'hak milik' boven alle&#13;
andere rechten uitsteekt - gezien bepaalde daaraan verbonden hoedanigheden. Als zodanig&#13;
kunnen worden genoemd:&#13;
- de overdraagbaarheid van deze rechten;&#13;
- de mogelijkheid deze rechten tot waarborg voor schuld te maken door deze rechten&#13;
voorshands met hypotheek of kredietverband te bezwaren;&#13;
- de verplicht gestelde registratie van de onderhavige rechten.&#13;
Worden hiertegen de kenmerken van het 'hak pakai' en het 'hak sewa untuk bangunan'&#13;
afgezet, dan kan het volgende naar voren worden gebracht:&#13;
- de niet-overdraagbaarheid van het 'hak sewa untuk bangunan', terwijl voor het 'hak pa&#13;
kai' dit slechts opgaat indien daartoe, wat betreft staatsgrond, door de bevoegde instantie&#13;
vergunning wordt verleend dan wel, indien dit recht op milikgrond wordt gevestigd, dit in&#13;
de tussen partijen gesloten overeenkomst mogelijk wordt gemaakt;&#13;
- het niet mogelijk zijn om deze rechten tot waarborg van schuld te maken, door bezwaring&#13;
daarvan met hypotheek of kredietverband, al kan het 'hak pakai' indien op staats&#13;
grond gevestigd, tot object van fiducia worden gemaakt;&#13;
- de voor 'hak sewa untuk bangunan' niet geldende verplichting tot registratie; voor 'hak&#13;
pakai' geldt deze verplichting wél in het geval van vestiging op staatsgrond, doch is niet&#13;
voorgeschreven indien het recht op milikgrond is gevestigd.&#13;
Niettegenstaande het Adatrecht, waarvan de Agrarische Basiswet nr. 5 van het jaar 1960&#13;
in principe uitgaat, het onderscheid tussen zakelijke en persoonlijke rechten niet kent, ben&#13;
ik geneigd te stellen, dat het 'hak milik', het 'hak guna-usaha' en het 'hak guna-bangunan'&#13;
gezien de hiervoor genoemde kenmerken 'zakelijk' van aard zijn te noemen, terwijl&#13;
de laatstgenoemde twee rechten een min of meer 'persoonlijk' karakter hebben. 3. HET 'HAK PENGELOLAAN'&#13;
De reden dat in de hierboven gegeven opsomming van belangrijke rechten op de grond&#13;
geen melding is gemaakt van het 'hak pengelolaan' vindt mede haar oorzaak hierin, dat&#13;
dit recht in de Agrarische Basiswet ongeregeld is gebleven. Eerst met de Regeling van de&#13;
Minister van Agraria nr. 9 van het jaar 1965 werd aan dit recht een rechtsbasis gegeven.&#13;
Een nauwkeurige omschrijving van het 'hak pengelolaan' wordt evenwel in de verschillende&#13;
wettelijke regelingen niet aangetroffen.&#13;
Het betreft hier een recht dat is afgeleid uit het beheersrecht van de Staat, waarvan de&#13;
basis is terug te vinden in art. 33 lid 3 van de Grondwet van 1945, inhoudende dat de bodem,&#13;
het water alsmede de daarin aanwezige natuurlijke rijkdommen door de Staat worden&#13;
beheerd en ten bate van de grootst mogelijke volkswelvaart aangewend, een beginsel&#13;
ook terug te vinden in art. 2 van de Agrarische Basiswet. Ik acht het hier niet op zijn&#13;
plaats om verder op het karakter van het beheersrecht van de Staat in te gaan. Wél kan&#13;
erop worden gewezen dat de 'door de Staat beheerde gronden' in de praktijk zijn te typeren&#13;
als 'staatsgronden'. Alleen staatsgronden komen voor het 'hak pengelolaan' in aanmerking,&#13;
welk recht naast een privaatrechtelijke ook een publiekrechtelijke kant heeft.&#13;
Met de Regeling van de Minister van Binnenlandse Zaken nr. 5 van het jaar 1974 werden&#13;
onder meer nadere bepalingen gesteld inzake de wijze van aanvraag en afwikkeling&#13;
van de verlening van een recht op delen van 'hak pengelolaan'-grond, alsmede de registratie&#13;
daarvan. Als houder van het 'hak pengelolaan' kunnen optreden, de Regionale regering,&#13;
instituten, instanties of lichamen/rechtspersonen aan de Overheid toebehorende.&#13;
Stukken van 'hak pengelolaan'-grond kunnen met 'hak guna-bangunan', 'hak pakai' ja&#13;
zelfs met 'hak milik' door de houder daarvan aan derden worden overgedragen, in overeenstemming&#13;
met de planning op de bestemming en het gebruik van de grond betrekking&#13;
hebbende, zoals door de houder van het 'hak pengelolaan' opgemaakt. Iedere overdracht&#13;
ter gebruik van bedoelde grond - met of zonder de mogelijkheid daarop een gebouw op te&#13;
richten - dient middels een geschreven overeenkomst tussen de houder van het 'hak pengelolaan'&#13;
en de partij aan wie de overdracht van de grond plaatsvindt, te geschieden.&#13;
Met betrekking tot het karakter van het 'hak pengelolaan' kan naar voren worden gebracht,&#13;
dat het recht krachtens de Regeling van de Minister van Agraria nr. 1 van het jaar&#13;
1966 dient te worden geregistreerd. Het kan niet met hypotheek of kredietverband worden&#13;
bezwaard - een mogelijkheid wél openstaande voor 'hak guna-bangunan' op 'hak&#13;
pengelolaan'-grond gevestigd - en kan gezien het doel van de verstrekking, niet aan derden&#13;
worden overgedragen. Alhoewel dit recht met 'hak milik', 'hak guna-bangunan' en&#13;
'hak pakai' kan worden belast, dient te worden gewezen op het feit, dat de rechtsbetrekking&#13;
tussen de houder van dit recht en de grond met een recht aan derden verleend, niet&#13;
wordt verbroken, zoals uitdrukkelijk bepaald in de artikelen 5 en 10 van de Regeling van&#13;
de Minister van Binnenlandse Zaken nr. 1 van het jaar 1977. Hierdoor ontstaat wat betreft&#13;
de verstrekking van 'hak milik' op bedoelde grond, een nogal merkwaardige situatie, aangezien&#13;
dit inhoudt dat op de grond in kwestie twee rechten zijn geregistreerd, in casu het&#13;
oorspronkelijke 'hak pengelolaan' en het 'hak milik' als het nieuwe recht, waardoor in&#13;
feite begrenzing van het nieuw verstrekte recht optreedt.&#13;
De existentie van het 'hak pengelolaan' in het nationale grondenrecht is bekrachtigd&#13;
met de Wet nr. 16 van het jaar 1985 betreffende verdiepingsgebouwen, waarin is bepaald&#13;
dat genoemde gebouwen slechts kunnen worden opgericht op gronden met 'hak milik', 'hak guna-bangunan', 'hak pakai' op staatsgronden of op gronden met 'hak pengelolaan'.&#13;
Krachtens het in deze Wet bepaalde, kan laatstgenoemd recht slechts worden verleend&#13;
aan rechtspersonen, waarvan het gehele kapitaal zich in handen van de Overheid dan wel&#13;
de Regionale regering bevindt.&#13;
4. VERRUIMING VAN FACILITEITEN VOOR BUITENLANDSE PARTIJEN&#13;
In aansluiting op de hierboven behandelde materie rijst thans de vraag, welke rechten op&#13;
de grond voor buitenlandse investeerders openstaan, gezien het feit dat krachtens het in&#13;
de Agrarische Basiswet nr. 5 van het jaar 1960 bepaalde, buitenlanders en buitenlandse&#13;
rechtspersonen in principe slechts voor het 'hak pakai' en het 'hak sewa untuk bangunan'&#13;
in aanmerking komen. Zullen in het kader van het streven van de Indonesische overheid&#13;
om het investeringsklimaat in Indonesië aantrekkelijk te maken, ook op dit gebied faciliteiten&#13;
worden verstrekt?&#13;
De gelegenheid daartoe wordt in de Basiswet geboden door de in art. 55 lid 2 opgenomen&#13;
bepaling, inhoudende dat de mogelijkheid tot verlening van 'hak guna-usaha' en&#13;
'hak guna-bangunan' slechts openstaat voor rechtspersonen met geheel of gedeeltelijk&#13;
buitenlands kapitaal, indien dit noodzakelijk wordt geacht door de wet die de nationale&#13;
opbouwplanning regelt.&#13;
Nadere bepalingen inzake deze aangelegenheid zijn neergelegd in de Wet nr. 1 van het&#13;
jaar 1967, Stb. 1967-1 betreffende Buitenlandse Investeringen - zoals gewijzigd en aangevuld&#13;
- waarvan art. 14 bepaalt, dat voor de behoeften van bedrijven met buitenlands&#13;
kapitaal, grond met 'hak guna-bangunan', 'hak guna-usaha' dan wel 'hak pakai' volgens&#13;
de geldende wettelijke bepalingen kan worden verleend. Genoemde bepalingen maken&#13;
het derhalve mogelijk om aan bedoelde bedrijven grond te verstrekken, niet alleen met&#13;
'hak pakai', doch ook met 'hak guna-usaha' en 'hak guna-bangunan'.&#13;
Alvorens nader op deze aangelegenheid in te gaan lijkt het mij van nut eerst een enkel&#13;
woord te wijden aan de bestuursorganisatie in Indonesië, gezien de verschillende overheidsapparaten&#13;
die in het grondenrecht een rol spelen, in het kader waarvan ook een&#13;
plaats zal worden ingeruimd voor het lichaam, dat een essentiële rol speelt op het vlak&#13;
van de investeringswetgeving.&#13;
4.1. De bestuursorganisatie in Indonesië&#13;
Naast de Centrale overheid die ook in het grondenrecht een belangrijke rol speelt door de&#13;
instelling van lichamen die rechtstreeks aan de President verantwoording verschuldigd&#13;
zijn zoals nader aan te tonen, is de structuur van de Regionale overheid zo uniform mogelijk&#13;
geregeld. Zo functioneren op het lokale niveau van de Regionale regering, de hoofden&#13;
van de regio's, met name de Gouverneurs, de Regenten en de Burgemeesters, die de&#13;
voornaamste uitvoerders zijn in respectievelijk de Provincies, Regentschappen en Middelgrote&#13;
Steden die zij leiden. Aangezien genoemde autoriteiten over bevoegdheden beschikken,&#13;
aan hun gedelegeerd door de Centrale regering c.q. de Minister van&#13;
Binnenlandse Zaken, hebben zij in feite twee functies; zij zijn vertegenwoordiger van de&#13;
Centrale regering in hun regio en tevens de voornaamste uitvoerder daarvan en dragen uit dien hoofde twee functies. Als voorbeeld kan worden genoemd, Gouverneur van de Provincie/&#13;
Speciaal District (bijvoorbeeld van de Hoofdstad) alsmede Hoofd van de Regio&#13;
van het eerste Niveau, Regent van de Regentschap/Burgemeester van de Stad alsmede&#13;
Hoofd van de Regio van het tweede Niveau. Ter toelichting zij hieraan nog toegevoegd,&#13;
dat de naam en begrenzing van de Regio van het eerste Niveau overeenkomt met de naam&#13;
en begrenzing van een Provincie of de Hoofdstad van de Staat. Evenzo komt de naam en&#13;
begrenzing van de Regio van het tweede Niveau overeen met de naam en begrenzing van&#13;
het gebied van een Regentschap of van een Middelgrote Stad. De hoofdstad van de Regio&#13;
van het eerste Niveau is de hoofdstad van een Provincie; de hoofdstad van een Regio van&#13;
het tweede Niveau is de hoofdstad van een Regentschap. Daarentegen zijn de Onderdistricten&#13;
en de Dorpsadministratieve eenheden niet autonoom. De situatie in de Dorpen&#13;
heeft een afwijkende structuur, te danken aan de aan deze toegekende traditionele rechten.&#13;
W&#13;
at betreft de bestuursorganisatie in het grondenrecht kan worden opgemerkt dat de&#13;
bevoegdheden van het voormalige Departement Agraria met het opheffen van dit departement&#13;
vooreerst de bevoegdheden uitmaakten van het Departement van Binnenlandse Zaken&#13;
c.q. het daarvan deel uitmakende Directoraat-Generaal voor Agrarische Zaken.&#13;
Evenwel is met het Presidentiële Besluit nr. 26 van 1988 overgegaan tot de instelling van&#13;
het Nationale Lichaam voor Gronden ('Badan Pertanahan Nasional', afgekort BPN), een&#13;
niet-departementale regeringsinstelling die rechtstreeks aan de President verantwoording&#13;
verschuldigd is. Met de oprichting van dit lichaam en de benoeming van het Hoofd daarvan&#13;
zijn de bevoegdheden die voorheen door de Minister van Binnenlandse Zaken c.q. de&#13;
Directeur-Generaal voor Agrarische Zaken werden uitgeoefend aan het Hoofd van de&#13;
BPN en de functionarissen van dit lichaam in de Provincies, Regentschappen en de Middelgrote&#13;
Steden komen te vervallen, zodat in den vervolge met deze verandering in de uitoefening&#13;
van bevoegdheden met betrekking tot het grondenrecht rekening dient te worden&#13;
gehouden.&#13;
Wat betreft het gebied van de investeringswetgeving in Indonesië - een onderwerp&#13;
apart - zijn twee wetten van groot belang, met name de reeds genoemde Wet nr. 1 van het&#13;
jaar 1967 betreffende Buitenlandse Investeringen en de Wet nr. 6 van het jaar 1968, Stb.&#13;
1968-33 - zoals gewijzigd en aangevuld - betreffende Binnenlandse Investeringen. Van&#13;
belang is de voor buitenlandse bedrijven die activiteiten in Indonesië willen ontplooien&#13;
geldende verplichting om een joint venture aan te gaan met een nationaal bedrijf. Waar&#13;
hier gesproken wordt van 'buitenlandse bedrijven', zijn de PMA-bedrijven ('Penanaman&#13;
Modal Asing' = Buitenlandse Investeringen) bedoeld, met name bedrijven die vallen onder&#13;
de geldingssfeer van de Wet nr. 1 van 1967 en de uitvoeringsregelingen daarvan. Met&#13;
'nationale bedrijven' worden de PMDN-bedrijven ('Penanaman Modal Dalam Negeri' =&#13;
Binnenlandse Investeringen) bedoeld, in casu bedrijven die vallen onder vigeur van de&#13;
Wet nr. 6 van 1968 en de uitvoeringsregelingen daarvan.12 In het beleid ten aanzien van&#13;
investeringen speelt het Coördinerend Lichaam voor Investeringen ('Badan Koordinasi&#13;
Penanaman Modal', afgekort BKPM) een centrale rol. De functies en bevoegdheden van&#13;
dit lichaam zijn successievelijk uitgebreid, laatstelijk met het Presidentiële Besluit nr. 25&#13;
van het jaar 1991, waarin bedoeld lichaam als een niet-departementale instelling, dat rechtstreeks verantwoording verschuldigd is aan de President is omschreven, met als taak&#13;
het Staatshoofd bij te staan in het bepalen van het beleid met betrekking tot investeringen&#13;
c.q. het toezicht op de tenuitvoerlegging daarvan. Wat betreft de regionale BPKM's kan&#13;
worden gewezen op het Besluit van de Minister van Binnenlandse Zaken nr. 167 van het&#13;
jaar 1980, waarin de BKPMD (de regionale BKPM) wordt omschreven als een lichaam&#13;
dat rechtstreeks onder de Gouverneur/Hoofd van de Regio van het eerste Niveau staat en&#13;
aan deze autoriteit verantwoording verschuldigd is. De afdelingen van de diverse&#13;
BKPMD's met vergunningen belast, houden zich bezig met het bepalen van de benodigde&#13;
lokatie c.q. het verstrekken van een recht op de grond, alsmede met de verstrekking van&#13;
bouwvergunningen en van vergunningen gebaseerd op de Hinderordonnantie. De Voorzitter&#13;
van de BKPMD wordt benoemd en ontheven door de Gouverneur/Hoofd van de&#13;
Regio van het eerste Niveau, na goedkeuring te hebben verkregen van de Minister van&#13;
Binnenlandse Zaken en overleg te hebben gepleegd met de Voorzitter van de - centrale -&#13;
BKPM. De vraag rijst evenwel of de instelling van de BNP als hiervoor genoemd - wat&#13;
het grondenrecht betreft - ook niet een rol zal spelen met betrekking tot de bevoegdheden&#13;
van de BKPMD op dit vlak. Dit lijkt mij onwaarschijnlijk, gezien de belangrijke rol die&#13;
aan de BKPM c.q. regionale BKPM op het vlak van de investeringen is toebedeeld.&#13;
4.2. Faciliteiten voor investeerders op het vlak van de landbouw&#13;
Met het Presidentiële Besluit nr. 23 van het jaar 1980 zijn voorzieningen getroffen met&#13;
betrekking tot het benutten van grond met 'hak guna-usaha' en 'hak guna-bangunan' door&#13;
joint ventures in het kader van de buitenlandse investeringen in Indonesië werkzaam.&#13;
Krachtens genoemd Besluit worden joint ventures die in het kader van de implementatie&#13;
van de Wet nr. 1 van het jaar 1967 betreffende Buitenlandse Investeringen in Indonesië&#13;
opereren, in de gelegenheid gesteld om 'hak guna-usaha' te verkrijgen.&#13;
Vooraf dient de vraag te worden gesteld, waarom de verkrijging van 'hak guna-usaha'&#13;
door joint ventures als een faciliteit kan worden aangemerkt. Ter beantwoording van deze&#13;
vraag kan naar het hierboven uiteengezette worden verwezen, waaruit gebleken is dat&#13;
rechtspersonen met geheel of gedeeltelijk buitenlands kapitaal in principe niet voor dit&#13;
recht in aanmerking komen. Het krachtens genoemd Presidentiële Besluit bepaalde houdt&#13;
derhalve een afwijking van de algemene regeling in, zodat verlening van het 'hak gunausaha'&#13;
- hetzelfde geldt voor het 'hak guna-bangunan' krachtens dit Besluit verstrekt -&#13;
als een faciliteit voor joint ventures dient te worden aangemerkt, wellicht om het doen&#13;
van investeringen in de landbouwsector te stimuleren.&#13;
Evenwel dient te worden gewezen op het feit, dat het verzoek ter verkrijging van 'hak&#13;
guna-usaha' dient te worden ingediend door de Indonesische deelnemer in de joint venture&#13;
en voorts op naam van genoemde deelnemer dient te worden gesteld. Dit betekent, dat het&#13;
recht niet op naam van de joint venture kan luiden, hetgeen de betekenis van deze faciliteit,&#13;
vanuit het oogpunt van de buitenlandse deelnemer in de joint venture gezien, in&#13;
feite vermindert. Wél is het zo, dat de houder van het 'hak guna-usaha' de grond waarop dit recht is gevestigd, kan overdragen aan de joint venture middels ingebruikgeving,&#13;
waartoe bepaalde voorwaarden zijn gesteld. 13 Bedoelde voorwaarden zijn:&#13;
- De ingebruikgeving van de grond met 'hak guna-usaha', geldt voor een periode, over&#13;
eenkomende met de duur van de joint venture c.q. de aan het bedrijf verstrekte investe&#13;
ringsvergunning. Rekening houdende met het feit dat genoemde vergunning voor een&#13;
duur van 30 jaar wordt verstrekt, doch voor verlenging met nog eens 30 jaar in aanmer&#13;
king komt, ingeval het desbetreffende bedrijf een verzoek tot uitbreiding indient en dit&#13;
verzoek van regeringswege wordt ingewilligd, komt het 'hak guna-usaha' dan te gelden&#13;
voor een duur van 60 jaar;&#13;
- De houder van het 'hak guna-usaha' kan voor de ingebruikgeving van de grond, de ver&#13;
vangingswaarde ten bedrage van de cumulatieve vervangingswaarde van het benutten van&#13;
de grond verkrijgen en dit bedrag in zijn geheel of bij gedeelten inbrengen in de joint&#13;
venture als kapitaalsdeelname;&#13;
- De joint venture is verplicht om de in gebruik gegeven grond goed te exploiteren.&#13;
Wordt deze verplichting niet nagekomen, dan kan de Indonesische houder van het recht,&#13;
met instemming van de Voorzitter van de BKPM, de ingebruikgeving van de grond be&#13;
ëindigen. Voor de goede orde zij er evenwel op gewezen, dat de houder van het recht - de&#13;
Indonesische deelnemer in de joint venture - daartoe niet eenzijdig kan overgaan, zolang&#13;
de joint venture, zowel ten aanzien van de Regering als tegenover de houder in kwestie,&#13;
haar verplichtingen nakomt.&#13;
Een verdere beperking die komt te gelden nadat tot ingebruikgeving van de grond aan de&#13;
joint venture is overgegaan is gelegen in het feit, dat het 'hak guna-usaha' krachtens art. 3&#13;
van het Presidentiële Besluit nr. 23 van 1980 niet tot waarborg van schuld, in welke vorm&#13;
dan ook mag worden gemaakt, hetgeen een belemmering vormt voor het verkrijgen van&#13;
bankkredieten. Dit heeft tot consequentie, dat de verstrekking van de met het onderhavige&#13;
Presidentiële Besluit verleende faciliteit aan de joint venture aan belangrijkheid inboet!&#13;
Krachtens het in het tweede lid van genoemd art. 3 bepaalde, is het de houder van het&#13;
'hak guna-usaha' bovendien niet toegestaan om het recht - hetzij geheel, hetzij gedeeltelijk&#13;
- rechtstreeks dan wel zijdelings over te dragen, de overdracht van zijn aandelen&#13;
daaronder begrepen. Door deze bepalingen, zijn twee specifieke kenmerken aan dit recht&#13;
ontnomen! Op overtreding van een en ander geldt als sanctie, dat dit voor de Overheid&#13;
aanleiding kan zijn om het recht in kwestie te herzien. Uitzondering op genoemd verbod&#13;
tot overdracht, is slechts toegestaan in het kader van vervanging van de Indonesische&#13;
deelnemer(s) in de joint venture, voor zover in de mogelijkheid daartoe is voorzien in de&#13;
desbetreffende basisovereenkomst, na verkregen vergunning van de BKPM. 14&#13;
In aansluiting op de verlening van voornoemd 'hak guna-usaha' kan tot verstrekking&#13;
van 'hak guna-bangunan' aan een joint venture worden overgegaan, ingeval het bedrijf&#13;
grond nodig heeft ten behoeve van emplacementen, fabrieksgebouwen, opslagplaatsen,&#13;
behuizing van employé's e.d., een en ander krachtens art. 4 lid 1 van het onderhavige Presidentiële&#13;
Besluit. Uit genoemd artikellid kan worden opgemaakt, dat het 'hak guna-bangunan' - anders&#13;
dan het 'hak guna-usaha' - wél op naam van de joint venture kan worden gesteld! Valt de&#13;
met 'hak guna-bangunan' op naam van de joint venture gevraagde grond onder het areaal&#13;
waarop reeds 'hak guna-usaha' werd verleend, dan kan de houder van laatstgenoemd&#13;
recht, een deel van zijn recht prijsgeven ten behoeve van de joint venture. Deze prijsgeving&#13;
in het belang van het 'hak guna-bangunan' dient evenwel niet tot vermindering van&#13;
de aandelen in handen van de Indonesische deelnemer in de joint venture te leiden.&#13;
Van belang is voorts, dat - anders dan het geval is met het krachtens het desbetreffende&#13;
Presidentiële Besluit te verstrekken 'hak guna-usaha' - op basis van het vierde lid van&#13;
art. 4, het 'hak guna-bangunan' tot waarborg van schuld kan worden gemaakt, hetgeen&#13;
van belang kan zijn voor de verstrekking van bouwkrediet.&#13;
De Overheid kan de joint venture als geëindigd verklaren c.q. verklaren dat de joint&#13;
venture zijn activiteiten niet langer kan voortzetten, indien de grond waarop 'hak gunausaha'&#13;
is verleend niet goed wordt geëxploiteerd dan wel het bedrijf zijn verplichtingen&#13;
tegenover de Overheid niet op de juiste wijze nakomt. Wordt de joint venture van regeringswege&#13;
om een bepaalde reden geëindigd verklaard dan wel gesteld, dat bedoeld bedrijf&#13;
zijn activiteiten niet langer kan voortzetten, dan blijft het 'hak guna-usaha' van&#13;
kracht, indien de Indonesische deelnemer al dan niet gezamenlijk met de buitenlandse&#13;
partner, de grond in kwestie goed kan exploiteren, in overeenstemming met het doel&#13;
waarvoor het werd verleend. Op het in gebreke blijven daarvan geldt als sanctie, het komen&#13;
te vervallen van het recht. Evenwel is niet geheel duidelijk, om welke reden tot dit&#13;
beleid zal worden overgegaan.&#13;
Het met het Presidentiële Besluit nr. 23 van 1980 bepaalde, geldt mutatis mutandis ook&#13;
voor nationale bedrijven, die reeds in het bezit van 'hak guna-usaha' zijn en een joint&#13;
venture met een buitenlands bedrijf in het kader van de implementatie van de buitenlandse&#13;
investeringen willen aangaan.&#13;
Het op genoemd Besluit gebaseerde beleid beoogt buitenlandse bedrijven te stimuleren,&#13;
actief te zijn in de landbouwsector in de ruimste zin van het woord. Het principe om&#13;
uitgebreide en sterke rechten als het 'hak milik', het 'hak guna-usaha' en 'hak guna-bangunan'&#13;
- waarbij eerstgenoemd recht boven alle andere rechten uitsteekt - in eerste instantie&#13;
voor de eigen staatsburgers en voor rechtspersonen met de Indonesische&#13;
nationaliteit te reserveren, maakt een belangrijk onderdeel uit van het op agrarisch gebied&#13;
gevolgde beleid. De voor joint ventures - bedrijven met gedeeltelijk buitenlands kapitaal&#13;
- geopende mogelijkheid om 'hak guna-usaha' c.q. 'hak guna-bangunan' te verkrijgen,&#13;
dient dan ook als een gunstige uitzondering op genoemd beleid te worden beschouwd, al&#13;
zijn met betrekking tot eerstgenoemd recht enige beperkingen aangebracht, zoals in het&#13;
voorgaande reeds is aangetoond.&#13;
Het feit, dat buitenlandse bedrijven de grond niet in eigendom kunnen krijgen - zoals&#13;
naar voren gebracht, staat het 'hak milik' in beginsel slechts voor Indonesische staatsburgers&#13;
open - wordt vaak als een obstakel gevoeld. Zo is van buitenlandse zijde naar voren&#13;
gebracht, dat beperkte grondrechten moeilijkheden geven bij de financiering van het desbetreffende&#13;
bedrijf. In dit verband kan worden opgemerkt, dat aan het 'hak guna-usaha'&#13;
c.q. 'hak guna-bangunan' als faciliteit aan joint ventures verstrekt, een geldingsduur overeenkomende&#13;
met de duur van de joint venture - neerkomende op een termijn van 60 jaar&#13;
- is toegekend, nog daargelaten, dat verlenging c.q. vernieuwing van het recht bij een&#13;
goede exploitatie der gronden, zeker niet uitgesloten is. Hieraan dient evenwel te worden toegevoegd, dat in het belang van een goede bedrijfsvoering, verlenging dan wel vernieuwing&#13;
van een recht, tijdig dient te kunnen geschieden, een feit waar het in de praktijk nog&#13;
wel eens aan schort en derhalve de aandacht van de Indonesische overheid dient te hebben.&#13;
Ook het feit dat 'hak guna-usaha'-grond indien tot ingebruikgeving aan de joint venture&#13;
is overgegaan niet tot waarborg van schuld kan worden gemaakt hetgeen de&#13;
verkrijging van bankkredieten in de weg staat en bovendien niet voor overdracht vatbaar&#13;
is, vormt een aangelegenheid die door buitenlandse investeerders als een obstakel wordt&#13;
gevoeld.&#13;
4.3. Faciliteiten op het vlak van de industrie&#13;
De ontwikkeling van de zogenaamde 'industrial zones' in Indonesië dient te worden gezien&#13;
vanuit het streven van de Overheid om een beter investeringsklimaat te scheppen,&#13;
door vestiging van 'ready to use' industriële lokaties met complete faciliteiten, teneinde&#13;
de problemen waarvoor investeerders zich geplaatst zien, te doen afnemen. Een en ander&#13;
is tevens bedoeld, om een gelijkmatige ruimtelijke verspreiding van het bedrijfsleven alsmede&#13;
van de industrie te bereiken. De in een 'industrial zone' te vestigen industrieën dienen&#13;
te zijn afgestemd op het in de desbetreffende lokatie beschikbare potentieel en&#13;
kunnen kleine of middelgrote industrieën betreffen, gebaseerd op de gebruikte grondstoffen.&#13;
Gezien het gebrek aan fondsen voor de ontwikkeling van de 'industrial zones', moedigt&#13;
de Overheid deelname door de particuliere - zowel de binnenlandse als de buitenlandse&#13;
- sector aan. Krachtens art. 8 van het Presidentiële Besluit nr. 53 van het jaar 1989&#13;
kunnen bedrijven die in een 'industrial zone' activiteiten verrichten, de structuur hebben&#13;
van een aan de Centrale of Regionale overheid toebehorend bedrijf, een coöperatie, een&#13;
nationaal particulier bedrijf, een bedrijf in het kader van de buitenlandse investeringen&#13;
opererende (een PMA-bedrijf) dan wel de vorm hebben van een joint venture tussen&#13;
voornoemde bedrijven. Deze zogenaamde 'Perusahaan Kawasan Industri' dient de vorm&#13;
van een rechtspersoon te hebben, opgericht volgens het Indonesische recht en gevestigd&#13;
in Indonesië.&#13;
Krachtens art. 9 van voornoemd Presidentieel Besluit wordt voor de activiteiten van&#13;
bedrijven die in een 'industrial zone' activiteiten verrichten tot de verstrekking van 'hak&#13;
guna-bangunan' overgegaan. Dit impliceert dat verstrekking van dit recht, indien daarbij&#13;
buitenlandse partijen betrokken zijn, in casu indien sprake is van een joint venture tussen&#13;
een buitenlands en een nationaal bedrijf en deze joint venture als zodanig met gedeeltelijk&#13;
buitenlands kapitaal werkt, als een faciliteit kan worden aangemerkt.&#13;
Met het Besluit nr. 18 van 1989 van het Hoofd van de BPN, het Nationaal Lichaam&#13;
voor Gronden, hiervoor reeds aan de orde gekomen, zijn nadere bepalingen vastgesteld&#13;
inzake de beschikbaarstelling van grond c.q. de verlening van een recht daarop ten behoeve&#13;
van bedrijven in bedoelde zones werkzaam. De reservering van grond, de vergunning op&#13;
de lokatie van een industriële zone betrekking hebbende en de prijsgeving van grond -&#13;
indien de aanvrager gebruik maakt van investeringsfaciliteiten - valt onder de bevoegdheid&#13;
van de Gouverneur, Hoofd van de Regio van het eerste Niveau c.q. de Voorzitter&#13;
van de BKPMD, aan welke autoriteit de desbetreffende aanvraag dient te worden gericht.&#13;
De aanvraag dient te worden ingediend via het Hoofd van het districtskantoor van de BPN, voorzien van een recommandatie van de Regent/Burgemeester, plaatselijk Hoofd&#13;
van de Regio van het tweede Niveau. Hieruit blijkt dat met de instelling van de BPN -&#13;
voor wat betreft het vlak der investeringen - niet aan de bevoegdheden van de plaatselijke&#13;
bestuursorganisatie wordt getornd. Betreft het hier grond door de eigenaar daarvan&#13;
voor een industriële zone prijsgegeven, dan dient een gepaste schadevergoeding te worden&#13;
betaald. 15&#13;
Door verschillende partijen, waaronder buitenlandse investeerders, is belangstelling&#13;
getoond voor de 'industrial zones'. 16 Het te dien aanzien te voeren beleid dient ter ondersteuning&#13;
van de ontwikkeling van de industriële gebieden in het land, de speciaal daartoe&#13;
afgeschermde zones daaronder begrepen, die een belangrijke rol in het investerings- en&#13;
exportprogramma van de Overheid spelen.&#13;
5. DE WET NR. 16 VAN 1985 INZAKE VERDIEPINGSGEBOUWEN&#13;
Toewijzing en gebruik van grond alsmede stadsplanning spelen uiteraard ook in het algemeen&#13;
een belangrijke rol bij de uitvoering van een investeringsproject, bijvoorbeeld bij&#13;
het bouwen van kantoren, fabrieken, werkplaatsen en woningen voor personeel. De Voorzitter&#13;
van de BKPMD - de regionale BKPM - zal namens de Gouverneur, Regent of andere&#13;
functionaris de daartoe benodigde vergunningen verstrekken, zoals de vergunning&#13;
voor de lokatie van een investeringsproject in een Regentschap of Gemeente, die dient te&#13;
zijn afgestemd op de richtlijnen inzake het gebruik van de grond en de stadsplanning zoals&#13;
door de Overheid vastgesteld. Naast een vergunning op de lokatie van het investeringsproject&#13;
betrekking hebbende en het vervolgens aanvragen van een recht op de grond,&#13;
dient de investeerder ingeval hij tot het opzetten van een gebouw voor het investeringsproject&#13;
wenst over te gaan, over een bouwvergunning en - voor zover nodig - een vergunning&#13;
als bedoeld in de Hinderordonnantie, Stb. 1926-226 te beschikken.&#13;
Het heeft in aansluiting op het bovenstaande wellicht zin om melding te maken van de&#13;
Wet nr. 16 van 1985 inzake verdiepingsgebouwen, gezien de ontwikkelingen in de stadsbouw&#13;
in Indonesië. Deze Wet maakt het mogelijk om een eenheid van een verdiepingsgebouw&#13;
te bezitten, onder aantekening dat de grond het gezamenlijke recht van de&#13;
eigenaren van eenheden van dit verdiepingsgebouw uitmaakt. Dit houdt in, dat ingeval&#13;
een verdiepingsgebouw uit 100 eenheden bestaat, de grond het gezamenlijk bezit vormt&#13;
van 100 personen, waarvan elk een honderdste deel bezit, dat niet in delen is opgedeeld.&#13;
Door de daarvoor in aanmerking komende instantie zuilen derhalve 100 certificaten als&#13;
bewijs van de gezamenlijk bezeten grond en van een deel van het gebouw worden uitgegeven.&#13;
Dit betekent een belangrijke verbetering ten aanzien van de voorheen geldende situatie, waarbij met betrekking tot het gezamenlijk bezit van grond, slechts tot verstrekking&#13;
van één certificaat aan één der houders van het gezamenlijk bezit werd overgegaan,&#13;
hetgeen in de praktijk tot problemen aanleiding kon geven, ingeval één der houders zijn&#13;
aandeel in het gezamenlijk bezit wenste te verkopen en de houder van het certificaat dit&#13;
niet wenste af te staan. De eigendom van een eenheid van een verdiepingsgebouw is het&#13;
eigendomsrecht van een individueel en afzonderlijk deel, dat het recht op het gezamenlijk&#13;
deel van dat gebouw zoals de lift, de gang e.d., gezamenlijke zaken zoals beplantingen,&#13;
parkeerterrein omvat, alle aan te merken als een niet te scheiden eenheid.&#13;
Als bewijsstuk van het eigendomsrecht van een eenheid van een verdiepingsgebouw,&#13;
wordt een certificaat op het eigendomsrecht van die eenheid betrekking hebbende verstrekt.&#13;
Genoemd certificaat bestaat uit een doorslag van het grondboek en de meetbrief&#13;
van de gezamenlijke grond, aangevuld met een plattegrond van het gebouw, waarin de lokatie&#13;
van de eenheid, de eigendom van de betrokken persoon vormende, is aangegeven.&#13;
Aangezien een verdiepingsgebouw krachtens art. 7 van de onderhavige Wet slechts op&#13;
grond met 'hak milik', 'hak guna-bangunan', 'hak pakai' op staatsgrond dan wel 'hak&#13;
pengelolaan' kan worden gebouwd, houdt dit in dat de eigenaar van een eenheid van een&#13;
verdiepingsgebouw, de voor genoemde rechten voorgeschreven status dient te bezitten.&#13;
Aangezien deze beschouwing is gericht op buitenlandse partijen c.q. investeerders, is&#13;
de mogelijkheid tot het bezitten van een deel van een verdiepingsgebouw beperkt tot 'hak&#13;
pakai' op staatsgrond, als zodanig openstaande voor in Indonesië gevestigde buitenlanders&#13;
en buitenlandse rechtspersonen, die in Indonesië een vertegenwoordiging bezitten.&#13;
'Hak pakai' op staatsgrond voor het bouwen van een verdiepingsgebouw wordt voor&#13;
een voldoende lange tijd verstrekt - de duur van dit recht is in de Agrarische Basiswet&#13;
niet aangegeven - in overeenstemming met de behoefte, welke tijdsduur op verzoek van&#13;
de eigenaren van een eenheid van het desbetreffende verdiepingsgebouw kan worden verlengd.&#13;
Alhoewel overdraagbaarheid van dit recht niet als een wezenlijk kenmerk daarvan kan&#13;
worden beschouwd, kan het recht indien het op staatsgrond is gevestigd met toestemming&#13;
van de daartoe bevoegde instantie worden overgedragen. Zo is in de jurisprudentie een&#13;
uitspraak van de 'Mahkamah Agung' (Hooggerechtshof) te vinden, dat geen wettelijk&#13;
verbod bestaat op het overdragen van 'hak pakai' op de grond aan een buitenlander. 17&#13;
6. CONCLUSIE&#13;
Welke conclusie kan uit de hierboven behandelde materie worden getrokken?&#13;
In eerste instantie kan worden opgemerkt, dat de Indonesische overheid de uitoefening&#13;
van sterke en uitgebreide rechten op de grond in principe aan de eigen staatsburgers en/of&#13;
aan rechtspersonen met de Indonesische nationaliteit voorbehoudt, een aangelegenheid&#13;
die mij alleszins rechtvaardig voorkomt.&#13;
Evenwel wordt voor de landbouwsector een uitzondering gemaakt, in die zin dat joint&#13;
ventures die zich op dit vlak bewegen, in de gelegenheid worden gesteld om respectievelijk&#13;
'hak guna-usaha' en 'hak guna-bangunan' op de grond te verkrijgen, al zijn in dit kader nog wel enkele 'bottlenecks' te onderscheiden, gezien het feit dat het 'hak guna-usaha'&#13;
op naam van de Indonesische deelnemer in de joint venture dient te worden gesteld en&#13;
bij ingebruikgeving van 'hak guna-usaha'-grond aan de joint venture, deze verstoken is&#13;
van de verkrijging van bankkredieten, vanwege het feit dat de grond op geen enkele manier&#13;
tot waarborg van schuld kan worden gemaakt. Bovendien is overdracht van de grond&#13;
in dit geval niet toegestaan. Wil de verstrekking van 'hak guna-usaha' voor landbouwdoeleinden&#13;
aan joint ventures werkelijk een faciliteit vormen, dan dient de Indonesische&#13;
overheid aan deze aangelegenheid de nodige aandacht te geven. Ook dient verlenging c.q.&#13;
vernieuwing van het recht in het belang van een goede bedrijfsvoering tijdig plaats te vinden,&#13;
een aangelegenheid waaraan het in de praktijk nog weieens schort. Een lichtpunt in&#13;
deze aangelegenheid vormt evenwel het feit, dat het 'hak guna-bangunan' wél op naam&#13;
van de joint venture mag luiden en de verstrekking van bouwkrediet mogelijk is. Door&#13;
buitenlandse investeerders wordt van de gelegenheid om in de landbouwsector te investeren&#13;
inmiddels gebruik gemaakt. 18&#13;
Ook in de industriële sector worden investeringen toegejuicht; het veranderen van de&#13;
economische structuur van Indonesië van een grondstoffen-exporterend land in een geïndustrialiseerde&#13;
Staat vormt één van de doelstellingen van de Indonesische overheid. Dat&#13;
tot de verstrekking van 'hak guna-bangunan' aan joint ventures in een industriële zone&#13;
werkzaam wordt overgegaan, dient dan ook te worden gezien om het ontplooien van activiteiten&#13;
in deze sector te stimuleren.&#13;
Anders dan in de landbouw- en industriële sector wordt ook voor de stedelijke ontwikkeling&#13;
tot de verstrekking van rechten als 'hak milik', 'hak guna-bangunan', 'hak pakai'&#13;
op staatsgrond en 'hak pengelolaan' - de verstrekking van dit laatste recht vindt slechts&#13;
plaats aan rechtspersonen, waarvan het gehele kapitaal zich in handen van de Centrale of&#13;
Regionale regering bevindt - overgegaan. Voor buitenlandse bedrijven staat in dit geval&#13;
slechts het 'hak pakai' op staatsgrond open en is derhalve geen sprake van de verlening&#13;
van faciliteiten voor deze sector. Het feit, dat in dit geval registratie van dit recht verplicht&#13;
is gesteld zodat een certificaat van de grond kan worden verkregen, als een krachtig&#13;
bewijsmiddel fungerende en dit certificaat niet alleen het bezit van een eenheid van een&#13;
verdiepingsgebouw doch ook een recht op de - onverdeelde - grond vormt, kan worden&#13;
gezien als een speciale toepassing in het grondenrecht. Ook de mogelijke overdracht van&#13;
het 'hak pakai' op staatsgrond - alhoewel de overdraagbaarheid van dit recht niet als een&#13;
wezenlijk kenmerk van dit recht kan worden gezien - indien toestemming van de bevoegde&#13;
instantie is verkregen, kan in voorkomende gevallen uitkomst bieden.</content><legacyfootnotes>1. Een goede omschrijving van 'intergentiel recht' is door Gautama gegeven, in casu als 'het geheel van rechtsregelingen en&#13;
beslissingen, die aanwijzen welk rechtsstelsel geldt of wat rechtens is, indien de betrekkingen en gebeurtenissen tussen&#13;
leden van een staat, in een bepaalde staat, op een bepaalde plaats of een bepaald tijdstip, aanknopingspunten vertonen met&#13;
naar personele en zakelijke werking verschillende rechtsstelsels en rechtsnormen'. Zie Gouw Giok Siong (Gautama S.) in&#13;
diens boek 'Hukum Antargolongan', Jakarta, 1956, blz. 30. De vertaling van de hierboven gegeven omschrijving is van&#13;
mij.&#13;
2. Op andere gebieden van het Indonesische recht speelt het intergentiele recht evenwel nog een belangrijke rol, zoals op het&#13;
gebied van het familierecht, het huwelijksrecht inbegrepen.&#13;
3. Het is derhalve zeker niet het zuivere Adatrecht zoals geldende voor autochtone Indonesiërs waar de Basiswet vanuit&#13;
gaat.&#13;
4. Het streven naar unificatie heeft o.m. geleid tot de totstandkoming van de Wet nr. 62 van het jaar 1958 betreffende het&#13;
Indonesisch staatsburgerschap alsmede tot de afkondiging van de Huwelijkswet van 1974. Wat betreft laatstgenoemde Wet&#13;
dient evenwel te worden opgemerkt, dat dit niet betekent dat geen intergentiele aspecten meer te onderscheiden zijn wat&#13;
betreft het huwelijksrecht.&#13;
5. Hiervan kunnen worden genoemd, het 'hak membuka tanah', het ontginningsrecht en het 'hak memungut hasil hutan' -het&#13;
recht tot het verzamelen van bosprodukten - beide aan autochtone Indonesiërs toekomende.&#13;
6. Dit houdt in dat het krachtens de Wet nr. 56 Prp. van het jaar 1960 vastgestelde maximum niet mag worden overschreden. De&#13;
'landreform' - in het kader waarvan bezit van landbouwgrond aan maxima en minima zijn gebonden is een onderwerp apart.&#13;
Het zou te ver voeren om in het bestek van dit artikel hieraan een beschouwing te wijden.&#13;
7. De afkondiging van de Agrarische Basiswet heeft aanleiding gegeven tot de conversie van voorheen geldende Westerse&#13;
rechten op de grond, maar ook tot conversie van zuivere adatrechten op de grond, een bewijs dat laatstgenoemde rechten uit&#13;
de adatsfeer afkomstig, niet als de rechten in de Basiswet geregeld, kunnen worden aangemerkt. Wellicht kan men hier van&#13;
adatrechten-oude stijl en adatrechten-nieuwe stijl spreken.&#13;
8. In art. 25 van de Agrarische Basiswet is het in het leven roepen van een 'hak tanggungan' (recht van waarborg) in het&#13;
vooruitzicht gesteld, dat tot op heden evenwel nog niet is afgekomen, om welke reden voorshands nog gebruik kan&#13;
worden gemaakt van hypotheek of kredietverband. De kenmerken van 'kredietverband' komen vrijwel met hypotheek&#13;
overeen; het verschil zit in het feit, dat - anders dan bij hypotheek - alleen daartoe aangewezen banken als&#13;
kredietverbandgever kunnen optreden.&#13;
9. De rechtsbasis van de registratie van gronden vormt art. 19 van de Basiswet, terwijl uitvoeringsbepalingen zijn&#13;
vastgesteld met de Regeringsverordening nr. 10 van 1961. Tot op heden is slechts een gering gedeelte van het&#13;
Indonesische grondgebied geregistreerd. Wat betreft de registratie van rechten op de grond, komen alleen daartoe&#13;
aangewezen rechten in aanmerking.&#13;
10. Dit dient, zowel wat betreft 'hak guna-usaha' als 'hak guna-bangunan', niet te strikt te worden opgevat. Zo mag in&#13;
het geval van verlening van eerstgenoemd recht, wel wat gebouwd worden, mits het hoofddoel is gericht op&#13;
landbouwactiviteiten en mag in het tweede geval wel wat geplant worden, mits aan de doelstelling van verlening van het&#13;
'hak guna-bangunan' niet wordt voorbijgegaan.&#13;
11. Krachtens art. 1 lid 4 sub a. van de Wet nr. 56 Prp. van het jaar 1960. In het algemeen geldt bovendien, dat in het&#13;
geval van landbouwgrond beheerd door rechtspersonen, deze grond niet onder de 'landreform' valt, dit krachtens art. 1 lid&#13;
4 sub b. van deze Wet.&#13;
12. Volledigheidshalve dient melding te worden gemaakt van nog een derde categorie van bedrijven, met name de&#13;
niet-PMA/PMDN-bedrijven, waarmede andere dan genoemde twee categorieën van bedrijven zijn bedoeld.&#13;
13. De rechtshandeling 'ingebruikgeving' is niet in de Agrarische Basiswet nr. 5 van 1960 geregeld. Dit heeft er toe geleid,&#13;
dat deze handeling in de literatuur niet ongemoeid is gelaten c.q. tot de nodige kritiek heeft geleid.&#13;
14. Met betrekking tot de Indonesische deelnemer in de joint venture, is de voorwaarde gesteld, dat het hier dient te gaan om&#13;
een volgens het Indonesische recht opgerichte en in Indonesië gevestigde rechtspersoon, terwijl bovendien de voorwaarde&#13;
is gesteld, dat de aandelen op naam dienen te worden gesteld en alle in eigendom aan Indonesische staatsburgers dienen&#13;
toe te behoren. Het zijn van Indonesisch rechtspersoon is derhalve van voornoemde voorwaarden afhankelijk gesteld.&#13;
15. Het instituut van prijsgeving van grond door de grondeigenaar vormt een aangelegenheid apart. Van dit instituut kan&#13;
worden gebruik gemaakt, indien het bedrijf in kwestie die grond nodig heeft, niet de status bezit om voor het daarop&#13;
rustende recht in aanmerking te komen, bijvoorbeeld wanneer het om milikgrond gaat en het bedrijf in kwestie een&#13;
PMA-bedrijf is. Alhoewel de algemene regel is, dat de grond in het hierbedoelde geval door de grondeigenaar vrijwillig&#13;
wordt afgestaan, is in de praktijk vaak het element 'dwang' niet afwezig. Een teer punt vormt de grootte van de&#13;
schadevergoeding die in dit geval aan de grondeigenaar dient te worden verstrekt.&#13;
16. Momenteel zijn vijf 'industrial zones' in operatie, respectievelijk in Jakarta, Surabaya, Cilacap, Medan en Ujung&#13;
Pandang, alle door de Overheid ondernomen. In Lampung is met de bouw van een industriële zone aangevangen, terwijl&#13;
in Ceribon één wordt gepland. Voorts wordt research uitgevoerd met betrekking tot de bouw van een industriële zone in&#13;
respectievelijk Lhok Seumawe, Padang, Palembang en Surakarta. Om de belangstelling voor investeringen van&#13;
buitenlandse zijde op te vangen, zijn nieuwe industriële zones dringend nodig.&#13;
17. Zie arrest van het Hooggerechtshof ('Mahkamah Agung') nr. 1171 K/Sip/1973 van 13 februari 1975, ontleend aan de&#13;
'Rangkuman Yurisprudensi Mahkamah Agung Indonesia, II, Hukum Perdata dan Acara Perdata, Proyek Yurisprudensi&#13;
M.A.',blz.20.&#13;
18. Naar door de pers wordt gemeld, keren Nederlandse bedrijven weer terug op de ondernemingen in Indonesië, onder&#13;
meer in de aanleg van een palmolie-onderneming en bijbehorende verwerkende industrie. De landbouwsector, waaronder&#13;
de ondernemingen en de visserij is nog steeds een belangrijke tak van de Indonesische economie, niet in de laatste plaats&#13;
als bron van werkgelegenheid. Zie NRC-Handelsblad van 6 januari 1990.</legacyfootnotes><footnotes><footnote/></footnotes><auteurs>Mr. R.H. de Haas-Engel</auteurs><published>1992-02-01 00:00:00</published><modified>1991-06-12 00:00:00</modified><editiondate>1992-02-01</editiondate><htmlpath>https://denhollander.info/artikel/6157</htmlpath></article>
</articles></edition>