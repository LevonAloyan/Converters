<edition><articles><article><jaar>1988</jaar><naam>Tijdschrift voor Agrarisch Recht</naam><uitgave>11</uitgave><aflevering>11</aflevering><searchword>TvAR 11/1988</searchword><id>6296</id><udhid>UDH:TvAR/6296</udhid><titel>Veranderingen in het natuur- en landschapsbeheer</titel><searchwords><searchword>TvAR 11/1988</searchword><searchword>UDH:TvAR/6296</searchword></searchwords><attachments><attachment><name>1988_nr 11_Artikel_Bruil.pdf</name><extention>pdf</extention><url>https://denhollander.info/download/6080/ci</url></attachment></attachments><inleiding>1. INLEIDING&#13;
Deze zomer is een drietal stukken verschenen die een nieuwe fase bevestigen&#13;
respectievelijk inluiden in het natuur- en landschapsbeheer. Het betreft een&#13;
nieuwe Regeling beheersovereenkomsten 1988', een wetsvoorstel tot&#13;
wijziging van de Natuurbeschermingswet en de Pachtwet2 en ten slotte een&#13;
voorontwerp van een nieuwe Natuurbeschermingswet.3 Als men voor elk&#13;
van de drie stukken een motto zou moeten bedenken zouden dit kunnen zijn:&#13;
vereenvoudiging, verbetering en decentralisatie. Althans volgens de&#13;
bedoeling van de makers. De nieuwe regeling voor de beheersovereenkomsten&#13;
is gericht op vereenvoudiging en standaardisering en&#13;
vloeit als zodanig voort uit een advies van de Commissie Beheer&#13;
Landbouwgronden ter zake. Het voorstel tot wijziging van de&#13;
Natuurbeschermingswet geeft het relatienotabeleid een wettelijke basis, zij&#13;
het in de vorm van niet meer dan een kapstokartikel. De in hetzelfde voorstel&#13;
vervatte wijziging van de Pachtwet beoogt zogenaamde pachtbeheersovereenkomsten&#13;
mogelijk te maken. Het voorontwerp voor een nieuwe&#13;
Natuurbeschermingswet is onder meer gericht op het versterken van de rol&#13;
van de provincie in de uitvoering van deze wet. De hoofdlijnen van genoemde&#13;
stukken worden hierna besproken.</inleiding><content>2. DE REGELING BEHEERSOVEREENKOMSTEN 1988&#13;
a. Voorgeschiedenis en achtergronden&#13;
De nieuwe regeling voor de beheersovereenkomsten is zoals gezegd een&#13;
uitvloeisel van het streven naar vereenvoudiging en standaardisering. Als&#13;
zodanig staat zij enigszins los van de ontwikkelingen in (het denken over) de&#13;
wetgeving. Enige tijd geleden werd er gedacht over een aparte wettelijke&#13;
regeling voor het relatienotabeleid. Er werd zelfs een ontwerp van een Wet&#13;
beheer landbouwgronden om advies naar de Raad van State gezonden.&#13;
Thans is gekozen voor een andere weg. In de Natuurbeschermingswet wordt&#13;
een kapstokartikel opgenomen. Dit luidt: 1. Onze minister kan&#13;
vergoedingen verlenen voor het richten of mederichten van de bedrijfsvoering van landbouwbedrijven, binnen daartoe aangewezen gebieden, op&#13;
het beheer van natuur en landschap.&#13;
2. Onze minister kan ter uitvoering van het in het eerste lid gestelde nadere regels&#13;
stellen.4&#13;
Het relatienotabeleid zelf wordt in een ministeriële uitvoeringsregeling neergelegd:&#13;
de Regeling beheersovereenkomsten.&#13;
De redenen om af te zien van een aparte wettelijke regeling voor het relatienotabeleid&#13;
zijn opgenoemd in de memorie van toelichting bij het wetsvoorstel tot wijziging van&#13;
de Natuurbeschermingswet. Zij zijn deels ontleend aan het advies van de Raad van&#13;
State over de ontwerp-Wet beheer landbouwgronden.5 De regering meent dat sinds&#13;
de eerste aankondiging van het wetsontwerp de inzichten omtrent wetgeving op verschillende&#13;
punten zijn veranderd. Gedoeld wordt op het streven naar deregulering.&#13;
Voorts wordt gewezen op de al bestaande uitvoeringspraktijk, waarbij er aanleiding&#13;
is om door vereenvoudiging en standaardisering een betere afstemming tussen de toenemende&#13;
vraag en de inzet van personeel te realiseren. De Adviescommissie sanering&#13;
planprocedures was ook buitengewoon kritisch over een wettelijke regeling voor het&#13;
relatienotabeleid.6 Al met al kiest de regering voor de thans voorliggende oplossing,&#13;
een kapstokartikel in de Natuurbeschermingswet en een uitgebreide uitvoeringsregeling.&#13;
Met deregulering of sanering van planprocedures heeft dit natuurlijk niets te maken.&#13;
Of men regelgeving en plannen nu in wetten in formele zin of in uitvoeringsregelingen&#13;
neerlegt maakt voor de 'regeldruk' niets uit. De burger ziet zich in beide&#13;
gevallen geconfronteerd met een hoeveelheid regels die er niet om liegt. Kennelijk&#13;
is zulks noodzakelijk en onvermijdelijk en het heeft dan veel weg van de kop in het&#13;
zand steken door de wet summier te houden en de regels in een ministeriële regeling&#13;
op te nemen. Daar komt de Raad van State niet meer aan te pas!&#13;
Erger is dat de volksvertegenwoordiging er ook niet meer aan te pas komt, althans&#13;
niet in de rol van wetgever. Het lijkt erop dat het gezonde uitgangspunt van de 'wetmatigheid&#13;
van bestuur' hier geen enkele rol heeft gespeeld. Formeel is daar weliswaar&#13;
aan voldaan, maar materieel geenszins. Er kunnen goede redenen zijn om regels&#13;
niet in formele wetten neer te leggen, zoals de noodzaak om de regels snel te&#13;
kunnen wijzigen (flexibiliteit) of de technische onmogelijkheid algemene regels op&#13;
te stellen. Het zou dan ook te ver gaan om de gehele regeling voor de beheersovereenkomsten&#13;
in de vorm van een wet in formele zin te gieten. De essentiële elementen&#13;
hadden evenwel heel goed in een wet kunnen worden neergelegd, zoals ook in de&#13;
ontwerp-Wet beheer landbouwgronden is gebeurd.&#13;
De Raad van Advies voor de Ruimtelijke Ordening heeft nog enkele meer specifieke&#13;
argumenten aangedragen om tot een (meer inhoudelijke) wettelijke regeling te&#13;
geraken7: - de aanwijzing van gebieden behoeft een goede wettelijke regeling, mede in verband&#13;
met de benodigde afstemming op de ruimtelijke ordening;&#13;
- een wettelijke status voor de aangewezen gebieden is noodzakelijk in verband met&#13;
de relatie tot andere wettelijk geregelde beheersgebieden;&#13;
- het is minder gewenst dat een dergelijk ingrijpend beleid gebaseerd wordt op ministeriële&#13;
beschikkingen en circulaires in plaats van mede via het parlement tot stand&#13;
gekomen wetgeving;&#13;
- regeling bij wet biedt de mogelijkheid om taken en bevoegdheden van de betrokken&#13;
organisaties nauwkeurig te regelen en af te bakenen en duidelijkheid te brengen&#13;
in de positie van de betrokken particulieren;&#13;
- een goede toepassing van het voorkeursrecht, via de Wet agrarisch grondverkeer&#13;
is mogelijk;&#13;
- de effectiviteit van het instrumentarium wordt vergroot doordat een betere naleving&#13;
is verzekerd;&#13;
- voor eigenaren, gebruikers en andere belanghebbenden kunnen de nodige waarborgen&#13;
worden geschapen.&#13;
Wat van deze argumenten ook zij - de meeste onderwerpen zullen hierna nog&#13;
aan de orde komen -, teleurstellend is dat de regering er op geen enkele manier aandacht&#13;
aan heeft geschonken. Slechts de rechtszekerheid voor de betrokken boeren&#13;
wordt genoemd. Deze zou dan gediend zijn met het ene artikel in de Natuurbeschermingswet.&#13;
De conclusie moet luiden dat de regering de gemakkelijkste weg heeft gekozen.&#13;
Een meer inhoudelijke wettelijke regeling was aangewezen. Of dat een aparte wet&#13;
zou moeten zijn of dat integratie in de Natuurbeschermingswet gewenst is, hangt af&#13;
van de ideeën die men kan hebben over de ontwikkeling van de beheerswetgeving&#13;
als geheel. Daarop wordt na de behandeling van het voorontwerp voor een nieuwe&#13;
Natuurbeschermingswet hieronder ingegaan.&#13;
Terugkomend op de achtergronden van de wijziging van de beschikking beheersovereenkomsten&#13;
als zodanig kan worden gewezen op de adviezen ter zake van de&#13;
Commissie Beheer Landbouwgronden, terwijl de zaak ook in de Tweede Kamer besproken&#13;
is.8 In de toelichting bij de nieuwe regeling wordt gewezen op het streven&#13;
de verwezenlijking van het relatienotabeleid te bespoedigen. Daartoe zijn de Beschikking&#13;
beheersovereenkomsten en de Beschikking bijdragen probleemgebieden&#13;
(bergboerenregeling) samengevoegd, zijn de beheerspakketten en de beheersvergoedingen&#13;
gestandaardiseerd en is gestreefd naar procedurele en inhoudelijke vereenvoudiging.&#13;
Vorig jaar werd een getal van 7000 ha genoemd, waarvoor beheersovereenkomsten&#13;
zijn afgesloten.9 Deze oppervlakte is niet echt indrukwekkend te noemen.&#13;
Toch is er geen reden om tot een al te negatief oordeel op dit punt te komen.10 Allereerst&#13;
kan gewezen worden op de gefaseerde opbouw van het relatienotabeleid, waardoor het daadwerkelijk afsluiten van beheersovereenkomsten pas jaren na 1977&#13;
mogelijk werd. In de tweede plaats kan gerefereerd worden aan de ruilverkavelingswetgeving,&#13;
die toch door niemand als een mislukking beschouwd wordt. Om over&#13;
de ruilverkaveling enige cijfers te geven: in 1962 was nog slechts sprake van 165 970&#13;
ha gereedgekomen oppervlakte." Dat is acht jaar na de Ruilverkavelingswet 1954&#13;
en maar liefst achtendertig jaar na de Ruilverkavelingswet 1924. In 1932, acht jaar&#13;
na de inwerkingtreding van laatstgenoemde wet was nog maar 4719 ha verkaveld.12&#13;
Kortom, ook de ruilverkaveling heeft een lange incubatietijd nodig gehad. Wanneer&#13;
men bij dit alles bedenkt dat het overschakelen op beheerslandbouw voor agrariërs&#13;
een behoorlijke - men zou bijna zeggen: tegennatuurlijke - omslag in denken en&#13;
doen impliceert en bovendien in aanmerking neemt dat het beleid tot nu toe niet wettelijk&#13;
verankerd is13, dan moet het relatienotabeleid misschien wel als buitengemeen&#13;
succesvol worden betiteld. De bereidheid onder boeren om overeenkomsten&#13;
af te sluiten neemt ook nog steeds toe.&#13;
b. Hoofdlijnen van de nieuwe regeling&#13;
Hierna wordt de nieuwe regeling in hoofdlijnen besproken. Daarbij wordt gewezen&#13;
op de verschillen met de oude beschikking en in voorkomend geval een vergelijking&#13;
gemaakt met de geaborteerde Wet beheer landbouwgronden.&#13;
Aanwijzing&#13;
De procedure voor de aanwijzing van beheersgebieden is in de oude beschikking&#13;
niet geregeld. In feite geschiedde dit door de minister van VROM na overleg met&#13;
de provinciale besturen. De ontwerp-Wet beheer landbouwgronden bevatte een regeling&#13;
waarbij de minister (van Landbouw en Visserij) een lijst van gebieden vaststelde,&#13;
na voorstellen van de provinciale besturen tot opneming van gebieden op die&#13;
lijst.14&#13;
In de nieuwe regeling is de rol van de provincie verder versterkt. De minister van&#13;
Landbouw en Visserij bepaalt slechts het aantal hectaren per provincie waarvoor een&#13;
beheersplan kan worden vastgesteld (art. 8), eventueel onder vaststelling van richtlijnen&#13;
en/of bijzondere voorwaarden ten aanzien van de begrenzing van gebieden. De&#13;
verdeling wordt gebaseerd op het beleid ten aanzien van waardevolle agrarische cultuurlandschappen&#13;
zoals neergelegd in de Relatienota, het Structuurschema Natuuren&#13;
Landschapsbehoud en het meerjarenprogramma Natuur- en Landschapsbehoud.&#13;
Wat betreft genoemde richtlijnen wordt met name gedacht aan een aanduiding of&#13;
sprake is van een beheers- dan wel reservaatsgebied. Opgemerkt zij dat de driedeling&#13;
van de ontwerp-Wet beheer landbouwgronden (beheersgebieden - reservaatsgebieden - reservaten) niet is gehandhaafd. De vanouds bestaande tweedeling beheersgebieden/&#13;
reservaatsgebieden blijft dus in stand. De reservaten komen als categorie wel&#13;
weer via de wijziging van de Pachtwet opduiken (zie hierna).&#13;
Na de verdeling van de hectaren over de provincies is de rest dan aan Gedeputeerde&#13;
Staten. Daarbij is de aanwijzing van gebieden en de vaststelling van het beheersplan&#13;
geïntegreerd in één procedure, hetgeen de snelheid kan bevorderen.15 Deze&#13;
procedure kent de volgende stappen:&#13;
- GS stellen een voorontwerp voor een begrenzing van het gebied op (art. 9); zij&#13;
kunnen dit ook overlaten aan de provinciale commissie beheer landbouwgronden&#13;
(art. 10, tweede lid);&#13;
- de provinciale commissie stelt met inachtneming van die begrenzing een voorontwerp&#13;
beheersplan op (art. 10, eerste lid);&#13;
- de provinciale commissie pleegt over het voorontwerp overleg met gemeenten en&#13;
waterschappen en eventueel de landinrichtingscommissie (art. 10, vierde lid);&#13;
- over het voorontwerp wordt inspraak gegeven (art. 11);&#13;
- GS worden in de gelegenheid gesteld commentaar te leveren op het voorontwerp&#13;
(art. 13);&#13;
- de commissie stelt het ontwerp-beheersplan vast (art. 14);&#13;
- tegen het ontwerp kunnen bezwaren worden ingebracht bij GS (art. 15);&#13;
- GS stellen het beheersplan vast (art. 16), zenden het aan de minister (art. 17) en&#13;
maken het plan bekend (art. 18).&#13;
Opvallend in deze procedure is de terugkeer van de voorontwerp-figuur, die noch&#13;
in de Beschikking beheersovereenkomsten, noch in de ontwerp-Wet beheer landbouwgronden&#13;
voorkwam.16 Wil men zowel inspraak als bezwaar mogelijkheden&#13;
creëren - hetgeen zeker op zijn plaats is - dan is het voorontwerp inderdaad niet&#13;
goed weg te denken.&#13;
De afstemming tussen (de aanwijzing van) beheersgebieden en de ruimtelijke ordening&#13;
laat daarentegen nog steeds sterk te wensen over. In de Beschikking beheersovereenkomsten&#13;
was daarover niets geregeld, behalve dat de minister van VROM&#13;
in feite betrokken was bij de aanwijzing van gebieden. In de ontwerp-Wet beheer&#13;
landbouwgronden was de rol van het provinciale ruimtelijk beleid in de wet vastgelegd&#13;
(art. 14 en 16 van het ontwerp regelden de advisering door de Provinciale Planologische&#13;
Commissie en de positie van het streekplan als (mede-) basis voor het beheersbeleid).&#13;
In de nieuwe regeling is wat de afstemming op de ruimtelijke ordening betreft&#13;
slechts plaats voor het structuurschema Natuur- en Landschapsbehoud. Noch voor&#13;
het provinciale streekplan, noch voor het gemeentelijke bestemmingsplan is een rol&#13;
weggelegd. De memorie van toelichting bij het ontwerp tot wijziging van de Natuurbeschermingswet&#13;
en de Pachtwet meldt weliswaar dat 'het provinciaal ruimtelijk beleid&#13;
als toetsingskader voor de aanwijzing van de gebieden' geldt, terwijl 'de aanwijing van de gebieden vanzelfsprekend ook in overeenstemming (zal) moeten zijn met&#13;
de geldende bestemmingsplannen', een vertaling in regelgeving heeft dit niet gevonden.&#13;
De pleidooien van de Raad van Advies voor de Ruimtelijke Ordening voor een&#13;
regeling van de afstemming tussen sectorbeleid en facetbeleid bij de aanwijzing van&#13;
bijzondere beheersgebieden blijven dus onverkort actueel.&#13;
'No pay - no cure'&#13;
Dit laatste geldt eigenlijk ook voor de beschouwingen die de RARO heeft gewijd aan&#13;
het verschijnsel 'no pay - no cure'.'7 Zo wordt genoemd het verschijnsel waarbij&#13;
gemeenten en provincies niet geneigd zijn in streek- en bestemmingsplannen beperkingen&#13;
aan de landbouw op te leggen wanneer daar niet een adequate vergoeding&#13;
(bijvoorbeeld in het kader van het relatienotabeleid) tegenover staat. In het RAROadvies&#13;
werd gewezen op mogelijke rechtongelijkheid waar in het ene gebied de boeren&#13;
zich op basis van het bestemmingsplan allerlei beperkingen moeten laten welgevallen&#13;
zonder vergoeding18, terwijl elders boeren die een beheersovereenkomst af&#13;
kunnen sluiten wel een vergoeding krijgen voor deels dezelfde beperkingen in de bedrijfsvoering.&#13;
De Raad van State brengt deze rechtsongelijkheid in zijn advies eveneens&#13;
naar voren.19 De regering hanteert ter weerlegging van dit bezwaar in de MvT&#13;
de bekende argumenten, zoals deze ook reeds bij de Wet beheer landbouwgronden&#13;
waren gegeven. Deze komen er op neer dat het om geheel verschillende instrumenten&#13;
gaat. Bij het bestemmingsplan gaat het om passief beheer, in beheers- en reservaatsgebieden&#13;
gaat het om actief beheer. Nu is inderdaad de voorheen veel grotere overlap&#13;
tussen de beheersregimes van bestemmingsplan enerzijds en beheersovereenkomsten&#13;
anderzijds gereduceerd20, doordat het passieve beheer niet langer via de eigenlijke&#13;
beheersovereenkomst maar via de bergboerenregeling wordt vergoed.21 Door&#13;
de integratie van de bergboerenregeling in de Regeling beheersovereenkomsten 1988&#13;
is echter slechts sprake van een optische verschuiving. De passieve beheersbeperkingen&#13;
zijn nu neergelegd in het zogenaamde bergboerenpakket (pakket 1), dat gewoon&#13;
onderdeel uitmaakt van het geheel van mogelijkheden. Overigens vindt men ook in de andere beheerspakketten nog wel hier en daar bepalingen die ook in bestemmingsplannen&#13;
regeling zouden kunnen vinden.22 De overlap is dus nu vooral te vinden&#13;
in de vergelijking tussen het bergboerenpakket enerzijds en bestemmingsplannen&#13;
anderzijds, en daarmee ook de gesignaleerde rechtsongelijkheid.&#13;
De regering kan nu wel met een nieuw argument komen. Gesteld wordt dat in&#13;
Europees verband reeds een afweging heeft plaats gevonden dat gebieden kunnen&#13;
worden aangewezen waar een compenserende vergoeding kan worden verleend voor&#13;
het in stand houden van de landbouw, ten behoeve van onder meer milieubehoud,&#13;
instandhouding van het landschap of toeristische bestemmingen. In de bergboerenregeling&#13;
gaat het dan dus om een stimulans om in bepaalde gebieden de landbouw&#13;
te blijven uitoefenen.&#13;
Deze argumentatie is niet geheel valide. Het was altijd al moeilijk uit te leggen&#13;
dat ook in Nederland 'bergboeren' te vinden waren. Nu hoeven het niet perse bergen&#13;
te zijn die de boeren doen wegtrekken, maar in Nederland is van het verlaten van&#13;
bepaalde delen van het landelijk gebied geen sprake. Anders dan in sommige andere&#13;
Europese landen wordt de bergboerenvergoeding in Nederland gebruikt voor het tegen&#13;
vergoeding handhaven van externe produktie-omstandigheden - derhalve om&#13;
beperkingen op te leggen aan de landbouw in daartoe aangewezen gebieden. De toepassing&#13;
van de regeling is dan ook geheel vergelijkbaar met het sluiten van beheersovereenkomsten&#13;
en ook met het opleggen van beperkingen via het bestemmingsplan.&#13;
Slechts wanneer de bergboerenvergoeding en de beheersvergoeding conform hun eigenlijke&#13;
doelstellingen (resp. inkomenssteun en actief natuurbeheer) zouden worden&#13;
ingezet, zoals ook is voorgesteld door de Stichting Natuur en Milieu23, zou de 'no -&#13;
pay - no cure' problematiek tot het verleden behoren. Wel blijft de vraag of de&#13;
genoemde doelstellingen in de praktijk bevredigend onderscheiden kunnen worden.&#13;
Wellicht moeten radicalere oplossingen overwogen worden, hetzij door passieve beheersbeperkingen&#13;
in het geheel niet meer te vergoeden, hetzij door deze ook in het&#13;
kader van de ruimtelijke ordening voor een vergoeding in aanmerking te brengen,&#13;
bijvoorbeeld door operationalisering van het schadevergoedingsartikel.&#13;
Intussen blijkt ook uit een evaluatie van de relatienota, uitgevoerd door de Rijksplanologische&#13;
Dienst24, dat in de praktijk bestemmingsplannen slecht zijn afgestemd&#13;
op de beheersregelingen in hetzelfde gebied. Voorts blijkt dat de rol van het bestemmingsplan&#13;
buiten relatienotagebieden voor de bescherming van natuur en landschap&#13;
terugloopt (no pay - no cure). Dit bevredigt weliswaar de rechtsgelijkheidsidee,&#13;
maar leidt er wel toe dat grote delen van het buitengebied niet de bescherming krijgen&#13;
die op grond van de aanwezige waarden gerechtvaardigd zou zijn. Beheersplan&#13;
De inhoud van het beheersplan is omschreven in art. 5 van de Regeling. Het belangrijkste&#13;
verschil met de oude regeling is dat het vergelijkingsgebied is vervallen. Daarvoor&#13;
in de plaats komt nu het systeem met standaardbeheerspakketten en standaardvergoedingen.&#13;
Het beheersplan omschrijft de beheerspakketten en de mogelijke&#13;
combinaties daarvan. De mogelijke beheerspakketten zijn in een bijlage bij de Regeling&#13;
geformuleerd. Pakket 1 (bergboerenpakket) is gericht op het handhaven van de&#13;
natuurlijke handicaps. Dit pakket wordt behoudens de uitzondering van art. 24,&#13;
tweede lid, altijd opgenomen (art. 7, derde lid). De overige beheersdoelstellingen&#13;
met bijbehorende pakketten (II t/m VIII) zijn onder meer gericht op: botanisch beheer,&#13;
weidevogelbeheer, bufferbeheer, onderhoud landschapselementen. Ook de&#13;
vergoedingen zijn in een bijlage neergelegd. Daarbij wordt onderscheid gemaakt tussen&#13;
produktiederving, arbeidsaanspraken en exploitatieaanspraken alsmede tussen&#13;
veen, klei en zand. In uitzonderingsgevallen kan de commissie afwijken van de standaardpakketten&#13;
(art. 5, tweede lid). Een beheersplan dat betrekking heeft op een reservaatsgebied&#13;
kan volstaan met het aangeven van de begrenzing (art. 7, tweede lid).&#13;
Dit ziet op de situatie dat de betrokken gronden op zeer korte termijn zullen worden&#13;
verworven, aldus de toelichting.&#13;
Beheersovereenkomst&#13;
Het hoofdstuk over het sluiten van de beheersovereenkomst bevat weinig nieuws.&#13;
De mogelijkheid tot het indienen van een bezwaarschrift bij de minister tegen de&#13;
weigering tot het aangaan van een beheersovereenkomst door het bureau (art. 28,&#13;
tweede lid, oud) is gehandhaafd. Wel is de regeling iets verder uitgeschreven in art.&#13;
28. Aangenomen kan worden dat na de bezwaarschrift-procedure beroep op de&#13;
Arobrechter mogelijk is. Gewezen wordt op de ontwerp-Wet beheer landbouwgronden&#13;
die een beroep op de Pachtkamer openstelde. Mijns inziens was deze regeling&#13;
bevredigender maar zij kon uiteraard niet in een ministeriële regeling worden overgenomen.&#13;
25&#13;
Vergoedingen&#13;
Het hoofdstuk vergoedingen is op een aantal punten gewijzigd. In de eerste plaats&#13;
is de aanpassingsvergoeding vervallen. De toelichting luidt dat deze 'niet langer&#13;
opportuun wordt geacht'.&#13;
Zoals gemeld is de beheersvergoeding nu ook gestandaardiseerd en opgenomen in&#13;
een bijlage. In de regeling worden de grondslagen voor de berekening gegeven. Art.&#13;
31 regelt de vergoeding voor het bergboerenpakket: een vast bedrag per kalenderjaar,&#13;
te baseren op het aantal dieren, met een bepaald maximum en met enkele verschillen&#13;
voor veengebieden. Art. 32 bevat de grondslagen voor de vergoeding voor&#13;
de overige pakketten. Met betrekking tot de grondslag 'produktiederving' wordt de&#13;
vergoeding gebaseerd op de gemiddelde krachtvoerprijs in de vijf voorgaande jaren&#13;
(tweede lid). De grondslag 'arbeidsaanspraken' is mede gebaseerd op de geldende cao. De verpachtersvergoeding bedraagt ƒ 25 per jaar per ha (art. 33).&#13;
Voorheen was de verpachtersvergoeding gerelateerd aan de mate waarin de&#13;
pachtprijs van cultuurgronden in het gebied achterblijft vanwege de beheers&#13;
verplichtingen, thans is het dus een vast bedrag. De verpachtersvergoeding&#13;
wordt in mindering gebracht op de beheersvergoeding, ook indien de&#13;
verpachtersvergoeding niet wordt uitbetaald, omdat het om een&#13;
publiekrechtelijk lichaam of een particuliere terreinbeherende natuurbeschermingsorganisatie&#13;
gaat (art. 29).&#13;
De vergoeding bij het beëindigen van de beheersovereenkomst is geregeld&#13;
in de art. 34-36. De regeling is enigszins gewijzigd ten opzichte van die van de&#13;
oude artikelen 52 e.v. Waren in de vorige beschikking vaste bedragen voor&#13;
de ex-beheersboer vastgesteld, thans gelden deze bedragen als maximum.&#13;
Hiermee wordt, aldus de toelichting, aan de commissie de mogelijkheid&#13;
geboden met de reële kosten van omschakeling rekening te houden. Daaraan&#13;
zou eerlijkheidshalve toegevoegd moeten worden: voor zover deze reële&#13;
kosten niet boven de maxima uitgaan.&#13;
Algemene voorwaarden&#13;
De algemene voorwaarden die deel uitmaken van de overeenkomst zijn niet&#13;
veel veranderd (art. 37-63).&#13;
Wat betreft de duur van de overeenkomst: de overeenkomst geldt tot het&#13;
einde van de beheersperiode (art. 56 oud, art 39, eerste lid), zij het dat thans&#13;
een minimum geldt van vijfjaar (39, eerste lid). Er volgt stilzwijgende&#13;
verlenging van de overeenkomst (art. 42), tenzij wordt opgezegd. Indien het&#13;
bureau geen verlenging wenst, eindigt de overeenkomst niettemin niet indien&#13;
de boer wel verlenging wil (art. 43). Indien het betrokken perceel niet meer in&#13;
een beheers- of reservaatsgebied ligt eindigt de overeenkomst van&#13;
rechtswege (art. 44). Indien GS de beheersverplichtingen in het gebied&#13;
wijzigen kunnen partijen overeenkomen de geldende beheersovereenkomst&#13;
te wijzigen, dan wel eindiging van rechtswege bewerkstelligen (art. 47).&#13;
De verplichtingen van de ondernemer zijn genoemd in art. 40:&#13;
- het voortzetten van het bedrijf;&#13;
- het aanpassen van de bedrijfsvoering overeenkomstig het beheersplan.&#13;
De bepalingen ten aanzien van vervreemding omvatten het optierecht voor&#13;
het bureau in reservaatsgebieden (art. 48/49) en het kettingbeding voor&#13;
vervreemding in beheersgebieden (art. 50).&#13;
De koopplicht voor het bureau in aangewezen gebieden is geregeld in de art.&#13;
52-56. Ook de regeling voor de niet-nakoming van de overeenkomst (art. 57-60)&#13;
is nauwelijks gewijzigd. Hetzelfde geldt voor de 'overige bepalingen'. Art. 61&#13;
dat bepaalt dat bij overlijden van een van de partijen diens rechten en&#13;
verplichtingen uit de beheersovereenkomst overgaan op diens erfgenamen&#13;
doet daarbij enigszins merkwaardig aan.26 Probleemgebieden buiten relatienotagebieden&#13;
Nieuw is hoofdstuk 7 van de Regeling dat betrekking heeft op probleemgebieden&#13;
buiten relatienotagebieden. Het gaat hier om bergboerengebieden die buiten relatienotagebieden&#13;
komen te liggen. Deze gebieden worden aangewezen door de Commissie&#13;
Beheer Landbouwgronden (art. 68). De commissie stelt daartoe een begrenzing&#13;
vast. Die wordt bekend gemaakt. Vervolgens kan de ondernemer een overeenkomst&#13;
afsluiten, waarin hij zich verplicht beheerspakket I na te leven. Een aantal bepalingen&#13;
van de beheersovereenkomst worden van overeenkomstige toepassing verklaard&#13;
op de bergboerenovereenkomst (art. 71).&#13;
Een motivering voor deze wel zeer summiere procedure wordt niet gegeven door&#13;
de regering. Er is geen inspraak, geen bezwaarmogelijkheid, geen betrokkenheid van&#13;
enig openbaar lichaam en geen relatie met de ruimtelijke ordening. Niet valt in te&#13;
zien dat de aanwijzing als probleemgebied zo wezenlijk verschilt van de aanwijzing&#13;
als beheers- of reservaatsgebied dat het ontbreken van een procedure te rechtvaardigen&#13;
is. Zo is het juist bij het bergboerenpakket dat een sterke overlap met het&#13;
bestemmingsplan optreedt (zie hierboven). De noodzaak van een aparte regeling is&#13;
ook niet duidelijk, nu het op grond van de 'normale' bepalingen ook mogelijk is&#13;
een beheersovereenkomst voor uitsluitend pakket I aan te gaan, indien het beheersplan&#13;
zulks maar mogelijk maakt. Het enige is dat voor de relatienota maar&#13;
voor 100 000 ha is opengesteld, terwijl de bergboerenregeling een veel groter oppervlak&#13;
kan omvatten. Dit probleem is echter op de meest eenvoudige wijze op te lossen.&#13;
c. Conclusies&#13;
Samenvattend zijn de volgende opmerkingen te maken bij de nieuwe Regeling beheersovereenkomsten&#13;
1988 en de wettelijke basis daarvan, zoals beoogd met het ontwerp&#13;
tot wijziging van de Natuurbeschermingswet:&#13;
- de argumenten van de regering om het relatienotabeleid niet inhoudelijk bij wette&#13;
regelen overtuigen niet;&#13;
- de regeling voor de aanwijzing van beheers- en reservaatsgebieden legt ten onrechte&#13;
geen relatie met het ruimtelijk beleid op provinciaal en gemeentelijk niveau;&#13;
- de 'no pay - no cure'- problematiek is niet opgelost;&#13;
- de aparte aanwijzing van probleemgebieden moet worden aangepast of ver&#13;
vallen.&#13;
De vereenvoudiging en standaardisering van de beheersovereenkomsten ten slotte&#13;
moet positief worden beoordeeld. Veel duidelijker dan vroeger staat nu vast welke&#13;
beperkingen en verplichtingen kunnen worden opgelegd en welke vergoeding daartegenover&#13;
staat. De regeling met de vergelijkingsgebieden is altijd onduidelijk gebleven,&#13;
zeker voor buitenstaanders. Die is dus terecht vervallen. 3. DE WIJZIGING VAN DE PACHTWET&#13;
a. Voorgeschiedenis en achtergronden&#13;
De wijziging van de Pachtwet met het oog op een aan natuur- en landschapsbehoud&#13;
aangepast pachtbeheer werd al een tijdlang voorzien. Ook het voorontwerp Wet beheer&#13;
landbouwgronden bevatte een voorziening ter zake. De huidige Pachtwet&#13;
maakt het aldus de memorie van toelichting onvoldoende mogelijk om agrariërs bij&#13;
een verantwoord reservaatsbeheer te betrekken. De op het beheer gerichte bedingen&#13;
van de pachtovereenkomst kunnen door de grondkamer op grond van art. 5, eerste&#13;
lid, onderdeel b, van de Pachtwet als buitensporig worden geschrapt.27 De noodzaak&#13;
tot wijziging van de Pachtwet is dan ook eigenlijk nauwelijks omstreden. Reeds&#13;
in 1984 hield het Landbouwschap zich er bijvoorbeeld al mee bezig.28&#13;
b. Hoofdlijnen van de voorgestelde regeling&#13;
Hierna wordt de voorgestelde regeling in hoofdlijnen besproken. Daarbij zal in&#13;
voorkomend geval een vergelijking worden getrokken met het wetsontwerp Wet beheer&#13;
landbouwgronden en met de door De Haan en Wolff voorgestelde concepttekst.&#13;
In welke gebieden?&#13;
In het wetsontwerp worden twee soorten gebieden onderscheiden. Aan art. 5 Pachtwet&#13;
wordt een tiende en elfde lid toegevoegd. Daarmee wordt het mogelijk dat op&#13;
verzoek van de eigenaar door de minister een zogenaamd gevoelig gebied wordt aangewezen.&#13;
Alsdan gelden niet als buitensporige verplichtingen de verplichtingen die&#13;
noodzakelijk zijn in verband met de instandhouding of ontwikkeling van de op het&#13;
land aanwezige waarden die van belang zijn uit een oogpunt van natuurschoon of&#13;
wegens hun natuurwetenschappelijke betekenis. Voorts worden twee eisen gesteld:&#13;
de verplichtingen moeten inpasbaar zijn in de agrarische bedrijfsvoering en er moet&#13;
een vergoeding tegenover staan. Bij de aanwijzing hoort de minister een bij amvb&#13;
aan te wijzen instantie. Blijkens de toelichting wordt daarbij gedacht aan de provinciale&#13;
commissie beheer landbouwgronden. De aanwijzing wordt bekendgemaakt in&#13;
de Staatscourant.&#13;
De tweede soort gebieden zijn de reservaten. Aan hoofdstuk II van de Pachtwet&#13;
wordt een paragraaf 3 toegevoegd: Bijzondere bepalingen met betrekking tot verpachtingen&#13;
binnen reservaten. Onder reservaat wordt verstaan (art. 70a): een gebied&#13;
waar de eigendom van landbouwgronden door de Staat of door aangewezen particuliere&#13;
terreinbeherende natuurbeschermingsorganisaties is verworven en waar een beheer gevoerd kan worden gericht op doeleinden van natuur- en landschapsbehoud&#13;
'anders dan door middel van een daartoe te sluiten overeenkomst betreffende het&#13;
richten van de bedrijfsvoering van agrarische bedrijven op doeleinden van natuur- en&#13;
landschapsbehoud'. De tussen aanhalingstekens geplaatste toevoeging verwijst kennelijk&#13;
naar de beheersovereenkomsten die met het Bureau Beheer Landbouwgronden gesloten&#13;
kunnen worden op grond van de Regeling beheersovereenkomsten. De wat cryptische&#13;
formulering vloeit voort uit het feit dat deze beheersovereenkomsten niet wettelijk&#13;
geregeld zijn. In de ontwerp-Wet beheer landbouwgronden kon dan ook veel simpeler&#13;
volstaan worden met een verwijzing naar het begrip 'reservaat' in die wet.&#13;
Het verschil tussen gevoelige gebieden en reservaten is dat in de laatste niet de eis van&#13;
inpasbaarheid in de agrarische bedrijfsvoering geldt. Deze verdergaande versoepeling&#13;
wordt gerechtvaardigd doordat in deze gebieden behoud en bescherming van natuur en&#13;
landschap centraal staat.&#13;
In het 'ontwerp-De Haan/Wolff' vond de aanwijzing van gebieden waar pachtbeheersovereenkomsten&#13;
konden worden afgesloten eveneens plaats door de minister, op&#13;
verzoek van eigenaar of eigenaar en pachter gezamenlijk. Extra in de door deze auteurs&#13;
voorgestelde regeling was dat bij het verzoek een beheersvisie moest zijn geformuleerd&#13;
en dat na inwilliging van het verzoek door de Centrale Commissie een beheersplan zou&#13;
worden vastgesteld. Dit plan diende mede als toetsingskader voor de grondkamer bij&#13;
de goedkeuring van de pachtovereenkomst. Beoogd werd een extra waarborg voor de&#13;
pachter.&#13;
De vraag is of in de in het wetsontwerp voorziene regeling wel voldoende aandacht is&#13;
besteed aan de positie van de pachter. De aanwijzing van gevoelige gebieden geschiedt&#13;
zonder al te veel plichtplegingen. Voor reservaten is de eigendom, samen met de&#13;
aanwezigheid van zekere waarden, al voldoende om er een pacht beheersovereenkomst&#13;
voor te kunnen afsluiten. Meestal zullen er geen problemen ontstaan, waar verpachter&#13;
en pachter beide graag een pachtbeheersovereenkomst aangaan. Echter aan de&#13;
grondkamer wordt nog veel overgelaten. In gevoelige gebieden zal moeten worden&#13;
bezien of de beheersverplichtingen wel inpasbaar zijn in de agrarische bedrijfsvoering.&#13;
In reservaten zal de grondkamer de wenselijkheid van de beheersverplichtingen in&#13;
verband met instandhouding of ontwikkeling van natuurwaarden moeten beoordelen.&#13;
Wanneer toevallig een beheersplan aanwezig is zal de grondkamer dit bij de&#13;
beoordeling kunnen betrekken.&#13;
Het is trouwens überhaupt de vraag of pachtbeheersovereenkomsten wel buiten&#13;
relatienotagebieden en staats- of beschermde natuurmonumenten mogelijk zouden&#13;
moeten zijn. Want eigenlijk is het vreemd dat waar de overheid geen kans ziet om het&#13;
geheel van de waardevolle agrarische gebieden via publiekrechtelijke beheersregelingen&#13;
te beschermen, de pachter in allerlei gebieden gedwongen kan worden genoegen te&#13;
nemen met voor hem soms bezwarende bedingen.29 Deze redenering volgend zouden de beheersgebieden wel wettelijk geregeld moeten worden, waarna een zeer&#13;
eenvoudige regeling in de Pachtwet met verwijzing daarnaar volstaat.&#13;
De overeenkomst&#13;
De regeling voor de overeenkomst zelf is eenvoudig: bovengenoemde aanpassing&#13;
van art. 5 Pachtwet houdt in dat beheersverplichtingen niet langer als buitensporige&#13;
verplichtingen gelden in de gevoelige gebieden. Hetzelfde geldt ingevolge het voorgestelde&#13;
art. 10b voor pachtovereenkomsten in reservaten. In de gevoelige gebieden&#13;
blijven de gewone regels voor de pachtovereenkomst gelden. In reservaten daarentegen&#13;
geldt een ander regime.&#13;
De duur van de pachtbeheersovereenkomst in reservaten is gesteld op zes jaar, in&#13;
afwijking van art. 12 Pachtwet. Via een nieuw art. 70c worden de normale regels&#13;
met betrekking tot verlenging en indeplaatsstelling (art. 36 t/m 49a en 54) buiten&#13;
toepassing verklaard. In plaats daarvan wordt de pachtovereenkomst telkens van&#13;
rechtswege verlengd met zes jaren terwijl verlenging niet plaats vindt wanneer een&#13;
van de partijen uiterlijk zes maanden voor het einde van de lopende pachtovereenkomst&#13;
aan de wederpartij heeft kennis gegeven dat zij verlenging niet of niet onder&#13;
dezelfde voorwaarden wenst. Deze wel zeer rigoureuze terzijdestelling van de waarborgen&#13;
voor de pachter wordt in de memorie van toelichting gemotiveerd met het&#13;
bijzondere karakter van pacht in reservaten. Meestal zal het gaan om ondernemers&#13;
die een extra stuk grond pachten, zodat de pachtovereenkomst niet van zeer grote&#13;
invloed is op de positie van het bedrijf. Dit is mijns inziens nog maar de vraag. Bovendien&#13;
is niet duidelijk waarom deze vergaande versoepeling nu noodzakelijk is.&#13;
De bestaande artikelen bieden voldoende mogelijkheden om de overeenkomst niet&#13;
te verlengen wanneer de pachter zijn (beheers)verplichtingen niet nakomt. Ook de&#13;
flexibiliteit die nodig is in verband met het beheer is voldoende verzekerd nu in het&#13;
ontwerp voorzien is dat van art. 33 Pachtwet kan worden afgeweken zodanig dat&#13;
de grondkamer de bepalingen van de overeenkomst kan herzien indien dit gewenst&#13;
is met het oog op instandhouding of ontwikkeling van de aanwezige natuurwaarden&#13;
(art. 70e). Ten aanzien van de ontbinding zegt de memorie van toelichting dat het&#13;
wetsontwerp voorziet in een uitbreiding van de ontbindingsgronden met het oog op&#13;
situaties dat de pachter zijn (beheers)verplichtingen niet of niet behoorlijk is nagekomen.&#13;
Dit heb ik in het ontwerp niet kunnen aantreffen. Art. 56 Pachtwet blijft ongemoeid.&#13;
Overigens is aanpassing ook niet noodzakelijk: art. 56 maakt in de huidige&#13;
redactie ontbinding wegens niet-nakomen van beheersverplichtingen reeds mogelijk.&#13;
In het wetsvoorstel ontbreekt anderzijds de mogelijkheid om in verlengingsprocedures&#13;
rond gewone pachtovereenkomsten rekening te houden met de wens van de&#13;
verpachter om in het vervolg het verpachte te beheren met het oogmerk doeleinden&#13;
van natuur en landschap te verwerkelijken. Het voorstel De Haan/ Wolf f bevatte&#13;
daartoe aanpassingen van de art. 40 en 41 van de Pachtwet. Het ontbreken van zo'n&#13;
regel kan met zich meebrengen dat op bepaalde gronden een aangepast beheer tot&#13;
in lengte van jaren niet gerealiseerd kan worden.&#13;
Wat ook ontbreekt is een bepaling die zeker stelt dat buiten de aangewezen gebieden&#13;
bedingen in een pachtovereenkomst die zien op natuurbeheer steeds als buitensporig&#13;
moeten worden aangemerkt. In het voorstel De Haan/Wolf f was zo'n regel toegevoegd aan art. 5, eerste lid, onder b van de Pachtwet. Wellicht is zo'n bepaling ook&#13;
overbodig nu aan te nemen valt dat de grondkamer een dergelijk beding in ieder geval&#13;
niet zal goedkeuren.&#13;
De vergoeding&#13;
In het wetsvoorstel wordt een onderscheid gemaakt tussen de pachtprijs en de vergoeding&#13;
voor de op te leggen beperkingen in de bedrijfsvoering (art. 4a). De pachtprijs&#13;
blijft op het Pachtnormenbesluit gebaseerd. Voor de vergoeding zullen nadere&#13;
regels worden gesteld, analoog aan de beheersvergoeding op basis van de Regeling&#13;
beheersovereenkomsten. Wel geldt een maximum: de vergoeding mag niet meer bedragen&#13;
dan de pachtprijs. Dit om te voorkomen dat een negatieve pachtprijs zou&#13;
ontstaan, waardoor er geen sprake meer is van een tegenprestatie in de zin van art.&#13;
1 van de Pachtwet en er dus geen pachtovereenkomst zou zijn. Wanneer de vergoeding&#13;
hoger moet zijn dan de pachtprijs moet een bruikleenovereenkomst of een&#13;
overeenkomst tot het verrichten van enkele diensten worden aangegaan, aldus de&#13;
toelichting.&#13;
Een voorbeeld kan duidelijk maken dat dat laatste nogal eens zal voorkomen. De&#13;
pachtprijs voor zand- en dalgronden bedraagt minimaal ƒ 220 in klasse III. Het zal&#13;
in het algemeen niet om de allerbeste grond gaan, zodat vermoedelijk ook nog aftrek&#13;
voor onsluiting, waterhuishouding en verkaveling zal moeten plaatsvinden. Het minimumpakket&#13;
van de Regeling beheersovereenkomsten (pakket I - het bergboerenpakket)&#13;
geeft voor zandgronden reeds een vergoeding van ƒ 180 per ha. Aangezien&#13;
dan alleen nog maar de natuurlijke handicaps gehandhaafd worden, terwijl in reservaten&#13;
veelal meer zal moeten gebeuren, zal vrijwel steeds de vergoeding hoger zijn&#13;
dan de toegelaten pachtprijs. De enige oplossing is de pachtbeheersvergoeding op&#13;
een veel lager niveau te stellen dan de vergoeding volgens de Regeling beheersovereenkomsten.&#13;
In het voorstel-De Haan/Wolff deed dit probleem zich niet voor, nu daarin de&#13;
pachtbeheersovereenkomsten in een apart hoofdstuk waren ondergebracht en gedefinieerd,&#13;
inclusief de beheersvergoeding. Het lijkt een simpele ingreep om ook in het&#13;
wetsvoorstel van de regering de negatieve pachtprijs mogelijk te maken. Art. 1&#13;
Pachtwet is niet heilig. Aan de andere kant: er zullen wel weinig agrariërs zijn die&#13;
een stuk land willen pachten, enkel met het oog op de beheersvergoeding. Zij zullen&#13;
dat land alleen willen gebruiken, indien er tenminste enig landbouwkundig rendement&#13;
voor hen aan vast zit. Slechts wanneer dat niet het geval is en er toch boeren&#13;
bij het beheer moeten worden ingeschakeld is een negatieve pachtprijs wellicht&#13;
noodzakelijk.&#13;
c. Conclusies&#13;
Samenvattend zouden met betrekking tot de voorgestelde wijziging van de Pachtwet&#13;
de volgende opmerkingen gemaakt kunnen worden. De doelstelling van de voorgestelde&#13;
regeling is weinig omstreden. Het mogelijk maken van beheersbepalingen in&#13;
pachtovereenkomsten zal instemming vinden. De regering lijkt het zichzelf echter nogal moeilijk te hebben gemaakt, met name door het relatienotabeleid zelf niet&#13;
wettelijk te regelen. De wijziging van de Pachtwet wordt daardoor ingewikkelder,&#13;
met name wat betreft de aanwijzing van gebieden. Voorts zal aan de volgende punten&#13;
nog aandacht kunnen worden besteed in de parlementaire behandeling:&#13;
- een heroverweging van de categorieën gebieden waarbinnen pachtbeheersovereenkomsten&#13;
afgesloten kunnen worden;&#13;
- het maken van een beheersplan bij de aanwijzing van gebieden;&#13;
- het intact laten van de gewone bepalingen van de Pachtwet bij de verlenging van&#13;
pachtbeheersovereenkomsten;&#13;
- het in de wet vastleggen dat buiten de aangewezen gebieden geen beheersbepalingen&#13;
in pachtovereenkomsten kunnen worden opgenomen;&#13;
- het betrekken van natuur- en landschapsbehoud bij de belangenafweging rond&#13;
verlenging van gewone pachtovereenkomsten;&#13;
- de mogelijkheid van een negatieve pachtprijs.&#13;
4. HET VOORONTWERP NATUURBESCHERMINGSWET&#13;
a. Voorgeschiedenis en achtergronden&#13;
De gedachte aan een nieuwe Natuurbeschermingswet is allerminst van vandaag of&#13;
gisteren. Sinds jaar en dag staat een herziening van de wet op het programma.30&#13;
Eindelijk is er dan een voorontwerp (juli 1988) om advies gezonden aan diverse adviesinstanties.&#13;
Kwantitatief gezien is de Natuurbeschermingswet van veel geringer belang dan het&#13;
relatienotabeleid dat - althans potentieel - is. De memorie van toelichting bij het&#13;
voorontwerp geeft aan dat thans 70 gebieden als beschermd natuurmonument zijn&#13;
aangewezen, met een gezamenlijke oppervlakte van 16 000 ha. Verder zijn er ca 50&#13;
staatsnatuurmonumenten, met een totale oppervlakte van 15 000 ha. Alleen het&#13;
Staatsnatuurmonument de Waddenzee omvat 150 000 ha. Het grootste deel daarvan&#13;
kan echter niet als waardevol agrarisch cultuurlandschap worden aangemerkt. Tegenover&#13;
dit geringe kwantitatieve belang staat de grote effectgerichtheid die aan de&#13;
Natuurbeschermingswet wordt toegeschreven. Een orgaan als de Natuurbeschermingsraad&#13;
verwacht er veel van en pleit dan ook regelmatig voor uitgebreidere toepassing.&#13;
31 De landbouw anderzijds vreest een aanwijzing als natuurmonument als&#13;
weinig anders. Toepassing van de Natuurbeschermingswet op landbouwgronden&#13;
wordt dan ook afgewezen door landbouwkringen.32 In hoeverre de Natuurbeschermingswet inderdaad de effecten oplevert die men ervan verwacht is eigenlijk niet bekend.&#13;
Een systematische evaluatie van de wet heeft niet plaatsgevonden.&#13;
Als redenen voor de algemene herziening van de wet worden door de regering genoemd:&#13;
- het wegnemen van bij de toepassing gebleken knelpunten;&#13;
- het geven van meer verantwoordelijkheden aan de provinciale besturen;&#13;
- versterking van het beleid ter zake van de landschapsbescherming.&#13;
Als praktische knelpunten worden genoemd:&#13;
- onduidelijkheid rond het beheer van staatsnatuurmonumenten;&#13;
- onduidelijkheid bij eigenaren en gebruikers omtrent de rechtsgevolgen van de&#13;
aanwijzing als natuurmonument.&#13;
b. Hoofdlijnen van het voorontwerp&#13;
Structuurschema&#13;
In het voorontwerp vindt het structuurschema natuur- en landschapsbehoud regeling.&#13;
Het structuurschema geeft, aldus art. 10, inzicht in de ruimtelijke aspecten van&#13;
het rijksbeleid inzake het natuur- en landschapsbehoud. Het structuurschema is een&#13;
plan als bedoeld in art. 2a van de Wet op de Ruimtelijke Ordening. Het structuurschema&#13;
vormt mede de basis voor de aanwijzing als beschermd natuurmonument&#13;
(art. 11/ art. 21). Dit zal hierna nog aan de orde komen. Thans zij reeds opgemerkt&#13;
dat het in sectorwetten regelen van structuurschema's - zoals dat ook in de Landinrichtingswet&#13;
is gebeurd - toegejuicht kan worden. Niet alleen in de ruimtelijke lijn&#13;
maar ook in de sectorale lijn dienen rechtsgevolgen voor de verdere besluitvorming&#13;
verbonden te worden aan deze cruciale plannen.&#13;
Wél overwogen, maar nog niet in het voorontwerp opgenomen, is een regeling&#13;
voor het nationale natuurbeleidsplan." Volgens de toelichting zullen eerst de ervaringen&#13;
met dit plan worden afgewacht.&#13;
Aanwijzing als beschermd natuurmonument&#13;
Het in de huidige Natuurbeschermingswet gemaakte onderscheid tussen Staatsnatuurmonumenten&#13;
en beschermde natuurmonumenten vervalt. De memorie van toelichting&#13;
geeft de volgende argumenten: het onderscheid in rechtsgevolgen tussen beide&#13;
aanwijzingen is in de praktijk beperkt; een uniformering van de wettelijke regeling&#13;
bevordert verder de duidelijkheid.&#13;
Ook de bepaling van art. 7 NB-wet, die het complementaire karakter van deze wet&#13;
beoogde vast te leggen, komt in het voorontwerp niet terug.34 Dit wil volgens de&#13;
regering niet zeggen dat de wet nu opeens veel eerder en makkelijker zal kunnen&#13;
worden toegepast. Er zijn dus in de toekomst alleen nog maar 'beschermde natuurmonumenten'. Aanwijzing&#13;
daarvan kan geschieden ofwel door de minister van Landbouw en Visserij&#13;
(art. 11 e.v.) ofwel door Gedeputeerde Staten (art. 21 e.v.). De minister van VROM&#13;
is buiten de boot gevallen. In beide gevallen geschiedt de aanwijzing mede op&#13;
grondslag van het structuurschema.35 In beide gevallen wordt ook overeenstemming&#13;
met andere ministers vereist wanneer deze beheerders van het natuurmonument&#13;
zijn.36 De procedures zijn grotendeels gelijk:&#13;
- er wordt een besluit genomen dat aanwijzing in overweging is37;&#13;
- ingeval van dringende noodzaak kan bepaald worden dat rechtsgevolgen onmiddellijk&#13;
intreden38;&#13;
- dit besluit bevat een opsomming van handelingen die schadelijk kunnen zijn39;&#13;
- het besluit wordt gezonden aan de betrokken openbare lichamen en aan eigenaren&#13;
en ingeschreven hypothecaire schuldeisers en er is gelegenheid voor in&#13;
spraak40;&#13;
- er wordt advies gevraagd aan de Natuurbeschermingsraad (bij ministeriële en&#13;
provinciale aanwijzingen) of aan de provinciale planologische commissie (alleen&#13;
bij provinciale aanwijzingen)41;&#13;
- binnen een jaar na het 'overwegingsbesluit' wordt een beslissing genomen over&#13;
de aanwijzing42;&#13;
- het aanwijzingsbesluit wordt ter inzage gelegd en toegezonden aan betrokkenen.&#13;
43&#13;
Het Kroonberoep van art. 19 Natuurbeschermingswet tegen de aanwijzing als beschermd&#13;
natuurmonument keert niet terug. De memorie van toelichting zegt daarover&#13;
dat hiertoe niet langer aanleiding bestaat gelet op de jurisprudentie en ontwikkelingen&#13;
rond het Kroonberoep, en dat beroep openstaat op de Afdeling rechtspraak.&#13;
Dat laatste moet echter twijfelachtig worden geacht. Een aanwijzing als beschermd&#13;
natuurmonument zal immers ook als een besluit van algemene strekking&#13;
gekwalificeerd kunnen worden.44 De bezwaarde resteert dan slechts de weg naar de&#13;
burgerlijke rechter. Zou de wetgever zeker willen stellen dat de Afdeling rechtspraak&#13;
appellanten ontvankelijk zal verklaren, dan zou een bepaling als art. 39, eerste lid,&#13;
van de Wet op de Ruimtelijke Ordening moeten worden opgenomen. Daarin wordt&#13;
ook het beschikkingsbegrip uitgebreid. Rechtsbescherming via een administratieve&#13;
procedure, hetzij de Kroon hetzij de Afdeling rechtspraak, is noodzakelijk. Nu niet&#13;
gekozen is voor volledige decentralisatie van de gebiedsaanwijzingen naar de&#13;
provincie, is het noodzakelijk om in de wet af te bakenen wanneer de minister en wanneer Gedeputeerde Staten een aanwijzing geven. Als argument wordt in de&#13;
memorie van toelichting aangevoerd dat in een aantal gevallen nationale en internationale&#13;
belangen zo groot zijn dat het Rijk voor de uitvoering van de wet verantwoordelijkheid&#13;
dient te behouden. Dit is op zich juist, maar deze verantwoordelijkheid&#13;
hoeft natuurlijk niet beslist tot uitdrukking te komen door een rechtstreekse ministeriële&#13;
aanwijzing van natuurmonumenten. Denkbaar was geweest dit te regelen&#13;
via een ministeriële uitnodigings- en aanwijzingsbevoegdheid richting provincie,&#13;
wanneer de provincie in gebreke blijft bij het aanwijzen van gebieden die naar oordeel&#13;
van de minister toch beschermd moeten worden.45 Het streven naar decentralisatie&#13;
had dus ook op verdergaande wijze kunnen worden ingevuld. Daarbij hoeft&#13;
de rijksverantwoordelijkheid niet te wijken en kunnen toch de voordelen van provinciale&#13;
aanwijzing tot hun recht komen. Deze voordelen worden in de toelichting&#13;
genoemd: verbreding van het bestuurlijk draagvlak, stimulans voor provinciaal beleid&#13;
op dit terrein, mogelijkheid voor afstemming op verwante terreinen zoals ruimtelijke&#13;
ordening, milieubeleid, landinrichting, relatienotabeleid en waterhuishouding,&#13;
waar de provincies belangrijke taken hebben.&#13;
Hoe dat ook zij, de taakafbakening tussen minister en provincies is in het voorontwerp&#13;
als volgt geregeld:&#13;
- de minister wijst geen gebieden aan die door Gedeputeerde Staten kunnen worden&#13;
aangewezen (art. 11, tweede lid);&#13;
- de minister kan na de ministeriële aanwijzing van een gebied de uitvoering van&#13;
de wet in dat monument delegeren aan Gedeputeerde Staten, als deze de bereidheid&#13;
daartoe te kennen hebben gegeven (art. 20);&#13;
- Gedeputeerde Staten wijzen geen gebieden aan die vanwege hun omvang of de&#13;
aanwezige waarden als natuurmonument van nationale of internationale betekenis&#13;
beschouwd moeten worden (art. 21, tweede lid);&#13;
- indien Gedeputeerde Staten een aanwijzing overwegen kan de minister verklaren&#13;
dat het om een monument van nationale of internationale betekenis gaat. GS kun&#13;
nen dan niet aanwijzen, tenzij de minister dit alsnog toestaat. Het aanwijzingsbesluit&#13;
wordt dan in overeenstemming met de minister genomen (art. 28); tegen de verklaring&#13;
van de minister kunnen GS Kroonberoep instellen (art. 53);&#13;
- indien de minister meent dat de provincie ten onrechte een gebied niet aanwijst,&#13;
kan hij GS verzoeken dat alsnog binnen een te stellen termijn te doen; indien GS&#13;
aan deze oproep geen gehoor geven kan de minister zelf tot aanwijzing overgaan&#13;
(art. 29). Ook tegen de aanwijzing staat Kroonberoep open voor GS (art. 53).&#13;
Er zijn dus over het geheel genomen nogal wat varianten. Of dit de beoogde duidelijkheid&#13;
- bijvoorbeeld met betrekking tot de vergunningverlening - ten goede&#13;
zal komen is de vraag. Zo ligt het voor de hand dat in het dagelijks spraakgebruik&#13;
toch wel weer van Staatsnatuurmonumenten gesproken zal worden. Wel gaat de memorie&#13;
van toelichting ervan uit dat de provinciale besturen ten aanzien van de aanwijzing van natuurmonumenten een beleid zullen voeren dat overeenkomt met de&#13;
in de toelichting geformuleerde uitgangspunten.&#13;
Aanwijzing en ruimtelijke ordening&#13;
In de toelichting worden de 'Spelregels voor ruimtelijk relevante wetgeving'46 onverkort&#13;
van toepassing verklaard. Voorts wordt verwezen naar de notitie 'Afstemming&#13;
op maat'.47 De harde werkelijkheid der voorgestelde artikelen is anders.&#13;
De afstemming tussen het beleid inzake beschermde natuurmonumenten en ruimtelijke&#13;
ordening zal vooral tot stand moeten komen via het structuurschema natuuren&#13;
landschapsbehoud. Dit structuurschema, dat wordt voorbereid door de ministers&#13;
van Landbouw en Visserij en VROM gezamenlijk, moet zijn doorwerking in het&#13;
ruimtelijk spoor vinden via streek- en bestemmingsplannen, desnoods via de instrumenten&#13;
van art. 37/38 Wet op de Ruimtelijke Ordening. In de Natuurbeschermingswet&#13;
wordt de doorwerking in de sectorlijn geregeld: het schema is mede de basis voor&#13;
de aanwijzing als beschermd natuurmonument, zowel door de minister als door Gedeputeerde&#13;
Staten. Nu kan men van het laatste vastgestelde structuurschema veel beweren,&#13;
maar niet dat het erg concreet is ten aanzien van de inzet van de verschillende&#13;
instrumenten in de verschillende gebieden. Als 'grondslag' heeft het geldende schema&#13;
dan ook niet veel te bieden.48 Nu zou het volgende structuurschema - als er&#13;
nog een komt - wat dit betreft scherper geformuleerd kunnen worden, maar het&#13;
is sterk de vraag of dat in die mate mogelijk is dat van goede afstemming gesproken&#13;
kan worden. Die afstemming kan immers eigenlijk pas op regionaal en lokaal niveau&#13;
werkelijk gerealiseerd worden. Het gaat dan om nauwkeurige omgrenzing van gebieden&#13;
en om het gewenste beheer in aangewezen monumenten.&#13;
De memorie van toelichting erkent ook wel dat de afstemming tussen facet- en&#13;
sectorspoor met het structuurschema niet ten volle verzekerd is. Anderzijds meent&#13;
men dat in de praktijk van belangrijke en overwegende knelpunten niet is gebleken.&#13;
Daarom is van verdere wettelijke regeling van de afstemming afgezien en wordt verwezen&#13;
naar het gebruikelijke overleg dat aan een aanwijzing voorafgaat. Daarnaast&#13;
is bepaald dat bij de provinciale aanwijzing de Provinciale Planologische Commissie&#13;
gehoord moet worden. Streekplan noch bestemmingsplan worden in het voorontwerp&#13;
genoemd, waar 'onverkorte' toepassing van de spelregels dit wel met zich mee&#13;
gebracht zou hebben.&#13;
Dit terwijl het streekplan toch bij uitstek geschikt moet worden geacht als basis&#13;
voor de aanwijzing als beschermd natuurmonument. In het streekplan wordt een integrale&#13;
afweging gemaakt tussen allerlei ruimtevragende belangen op regionaal niveau&#13;
voor de middellange tot lange termijn. Niet alleen natuurbescherming hoort&#13;
daartoe, maar ook landbouw, verkeer, recreatie, waterstaat, energievoorziening etc.&#13;
Het streekplan is voorts een belangrijk kader voor de goedkeuring van bestemmingsplannen.&#13;
In het streekplan kunnen dan ook keuzes gemaakt worden met betrekking tot het in te zetten instrumentarium: landinrichting, relatienota, beschermd natuurmonument,&#13;
bodembeschermingsgebied, etc. Het zou dan ook meer dan voor de&#13;
hand gelegen hebben in het voorontwerp een wettelijke relatie te leggen tussen&#13;
streekplan en aanwijzing als beschermd natuurmonument. In de praktijk mogen dan&#13;
geen problemen geconstateerd zijn, toch kan worden vastgesteld dat het - ondanks&#13;
het zogenaamde collegiale bestuur op provinciaal niveau - steeds moeilijker wordt&#13;
om van een geïntegreerd planologisch beleid te spreken. Wat betreft het bestemmingsplan:&#13;
de aanwijzing als beschermd natuurmonument laat dat plan onverlet.&#13;
Dat betekent dat voorschriften en vergunningen uit hoofde van de Natuurbeschermingswet&#13;
gaan samenlopen met voorschriften en vergunningen (de aanlegvergunning)&#13;
uit het bestemmingsplan. Dat mag voor de overheid geen probleem zijn, voor&#13;
de burger in het aangewezen gebied zou dat nog wel eens anders kunnen liggen.&#13;
Voor een zelfde activiteit kan hij bijvoorbeeld zowel een NB-vergunning als een aanlegvergunning&#13;
nodig hebben. Het is dan ook zaak om in de wet vast te leggen dat&#13;
bij de aanwijzing afstemming plaats vindt op het bestemmingsplan. Dat kan uiteraard&#13;
ook betekenen dat het bestemmingsplan wordt aangepast.49&#13;
Rechtsgevolgen aanwijzing&#13;
Art. 31 verbiedt het verrichten, doen verrichten of gedogen van handelingen, die in&#13;
het aanwijzingsbesluit zijn opgesomd, behoudens vergunning van het bevoegd gezag.&#13;
50 In tegenstelling tot hetgeen thans geldt moet het aanwijzingsbesluit ingevolge&#13;
art. 12 voorontwerp een opsomming bevatten van handelingen die naar het oordeel&#13;
van de minister (resp. GS - art. 21, vierde lid) schadelijk kunnen zijn voor het natuurschoon&#13;
of voor de natuurwetenschappelijke betekenis van het beschermd natuurmonument&#13;
of voor dieren en planten in het beschermd natuurmonument alsmede&#13;
handelingen die het beschermd natuurmonument ontsieren. Uit het aanwijzingsbesluit&#13;
zal dus concreet kunnen worden afgeleid wat wel of niet vergunningplichtig&#13;
is. Ook handelingen buiten het gebied kunnen vergunningplichtig zijn (externe werking,&#13;
art. 12, tweede lid). De procedurele bepalingen voor vergunningen zijn geregeld&#13;
in de artikelen 56-61 van het voorontwerp. Zij komen overeen met het huidige&#13;
art. 13, met dien verstande dat:&#13;
- vergunning hoeft niet meer aangetekend te worden aangevraagd;&#13;
- fictieve verlening is vervangen door fictieve weigering;&#13;
- de RPC hoeft niet meer gehoord te worden ingeval het bevoegd gezag meent dat&#13;
weigering van de vergunning een ander algemeen belang zou schaden.&#13;
Vaak zal in een beschermd natuurmonument actief beheer noodzakelijk zijn.&#13;
Daartoe is het beheersplan in de huidige wet geregeld, en wordt dit plan ook weer&#13;
in het voorontwerp opgenomen. Het bevoegd gezag kan in overeenstemming met de&#13;
eigenaar en de gebruiker een beheersplan vaststellen dat het behoud, het herstel of&#13;
de ontwikkeling van het natuurschoon of van de natuurwetenschappelijke betekenis van het natuurmonument ten doel heeft (art. 32). De regeling verschilt van die van&#13;
het huidige art. 14 NB-wet:&#13;
- de maximum periode is zes jaar (in plaats van drie);&#13;
- de Natuurbeschermingsraad wordt niet langer gehoord;&#13;
- het beheersplan wordt van rechtswege verlengd. Verlenging vindt niet plaats in&#13;
dien één van de partijen dat niet wenst. Het bevoegd gezag kan niet-verlenging&#13;
slechts tegengaan indien: a. de eigenaar of gebruiker zijn verplichtingen niet is nagekomen,&#13;
b. ongewijzigde verlenging zou leiden tot een beheer dat onvoldoende waar&#13;
borgen geeft voor behoud, herstel etc. of c. andere zwaarwichtige redenen. Rechts&#13;
bescherming is niet geregeld. Aangenomen mag worden dat de eigenaar/gebruiker&#13;
die met niet-verlenging wordt geconfronteerd een beroep kan instellen bij de Arobrechter,&#13;
zoals dat ook bij de beheersovereenkomst het geval is. Dit beheersplan is&#13;
immers niet zozeer te vergelijken met het beheersplan van de Regeling beheersovereenkomsten&#13;
als wel met de beheersovereenkomst zelf.&#13;
Na de aanwijzing tot beschermd natuurmonument kunnen vanwege het bevoegd&#13;
gezag maatregelen worden getroffen die noodzakelijk zijn om het natuurschoon of&#13;
de natuurwetenschappelijke waarde te herstellen of te behouden, indien die in ernstige&#13;
mate vermindert of dreigt te verminderen (art. 35). Dit is een bevoegdheid die&#13;
in de huidige wet niet voorkomt. De eigenaar/gebruiker moet deze maatregelen gedogen,&#13;
sterker nog, wanneer hij er voordeel van heeft moet hij er voor betalen. Het&#13;
gaat hier om een bijzondere bestuursdwangbevoegdheid, met een beperkt kostenverhaal.&#13;
Een zwaar middel, aldus de toelichting, dat slechts met de nodige terughoudendheid&#13;
zal worden toegepast. Qua maatregelen wordt gedacht aan bijvoorbeeld&#13;
het opwerpen van dammen en waterkeringen, het plaatsen van hekken en omrasteringen,&#13;
het weghalen van afval. Men mag aannemen dat kostenverhaal vrijwel nooit&#13;
zal kunnen plaatsvinden: gaat het om natuurbeschermingsorganisaties dan zullen&#13;
deze zelf wel maatregelen nemen en wanneer zij - bijvoorbeeld door geldgebrek -&#13;
daar niet toe komen zal ook geen kostenverhaal mogelijk zijn; gaat het om particulieren&#13;
dan zullen de getroffen maatregelen vrijwel nooit in hun voordeel zijn en kunnen&#13;
de kosten dus ook niet verhaald worden.&#13;
Het zogenaamde wandelaarsartikel (art. 16 NB-wet) is in het voorontwerp niet&#13;
meer opgenomen. Ook art. 17 NB-wet (toegang tot water) keert niet terug. Beide&#13;
terreinen worden beheerst door de aanwijzing (art. 12) met de opsomming van schadelijke&#13;
handelingen en het algemene verbod van art. 32. Wél is voorzien in de mogelijkheid&#13;
om bij de aanwijzing beperkingen en vrijstellingen te geven met betrekking&#13;
tot het tijdvak waarin, de omstandigheden waaronder, de doeleinden waarvoor en&#13;
de personen door wie de handelingen worden verricht. Verder kan het bevoegd gezag&#13;
kentekenen aanbrengen om de rechtsgevolgen van de aanwijzing kenbaar te maken.&#13;
Beschermde landschapsgezichten&#13;
Geheel nieuw zijn de 'beschermde landschapsgezichten'. De aanwijzing daarvan is&#13;
geregeld in hoofdstuk V van het voorontwerp. Het gaat hier, blijkens de toelichting,&#13;
om historisch-landschappelijk waardevolle landschappen. Zij ontlenen hun bijzondere&#13;
waarde aan een combinatie van een bepaalde natuurlijke gesteldheid en het stempel dat het gebruik en de inrichting door de mens in de loop der tijd daarop&#13;
heeft gezet. Vaak hebben deze landschappen een hoge belevingswaarde voor de zich&#13;
recreërende mens vanwege hun karakter. Als voorbeelden worden genoemd: historische&#13;
buitenplaatsen, renaissancepolders, historische droogmakerijen, esdorp-situaties,&#13;
oude veenpolders, terpen-landschappen etc. Het moet gaan om landschappen&#13;
- met een zekere ouderdom (minstens vorige eeuw), en&#13;
- die karakteristiek zijn voor een bepaalde periode, en&#13;
- die nog voldoende gaaf zijn,&#13;
kortom de bescherming van niet algemeen voorkomende situaties.&#13;
In art. 1 voorontwerp wordt een landschapsgezicht omschreven als: een samenstel&#13;
van onbebouwde terreinen of van bebouwde en onbebouwde terreinen dat vanwege&#13;
zijn structuren, patronen of elementen danwel anderszins vanwege zijn uiterlijke&#13;
verschijningsvorm, historisch-landschappelijk van algemeen belang is.&#13;
De aanwijzing van een beschermd landschapsgezicht geschiedt door Gedeputeerde&#13;
Staten, de gemeenteraad en de provinciale planologische commissie gehoord (art.&#13;
37). Het besluit bevat: een beschrijving van de kenmerken van het landschapsgezicht&#13;
voor zover deze kenmerken uiterlijk waarneembaar zijn en een aanduiding van de&#13;
handelingen die deze kenmerken kunnen aantasten, alsmede een kaart met een begrenzing&#13;
(art. 38). Rechtsgevolg is dat de gemeente verplicht is een beschermend&#13;
bestemmingsplan te maken, tenzij een bestaand plan als zodanig kan worden aangemerkt&#13;
(art. 40). Tegen de aanwijzing staat beroep op de Kroon open voor de betrokken&#13;
gemeenteraad (art. 53, tweede lid).&#13;
Deze figuur is geïnspireerd door de aanwijzing van beschermde stads- en dorpsgezichten&#13;
op basis van de Monumentenwet.51 Deze regeling verschilt echter in zoverre&#13;
daarvan dat aan een aanwijzing op grond van de Monumentenwet direct rechtsgevolgen&#13;
verbonden zijn in de vorm van een sloopverbod.52 De aanwijzing van beschermde&#13;
stads- en dorpsgezichten is bij de wijziging van de Monumentenwet onder&#13;
vuur genomen, hetzij in de richting van een meer operationeel maken daarvan, hetzij&#13;
in de richting van afschaffen.53&#13;
De aanwijzing van beschermde landschapsgezichten lijkt ook op de aanwijzing&#13;
van art. 37, vijfde lid, Wet op de Ruimtelijke Ordening, maar verschilt er eveneens&#13;
van. De WRO-aanwijzing moet grondslag vinden in of redelijkerwijs voortvloeien&#13;
uit het streekplan of het provinciaal ruimtelijk beleid, neergelegd in een Statenbesluit,&#13;
de PPC gehoord. Verder staat tegen de aanwijzing beroep open op de Kroon&#13;
voor een ieder (art. 39, derde lid, WRO). Beide elementen ontbreken in het voorontwerp.&#13;
Dat kan niet. Een aanwijzing van beschermde landschapsgezichten is een ruimtelijke aanwijzing. Het minste wat van de provincie gevraagd mag&#13;
worden is dat deze past in het vastgestelde ruimtelijke beleid. Qua&#13;
rechtsbescherming is de burger in het voorontwerp aangewezen op de&#13;
eigenlijke bestemmingsplanprocedure. Wat de kansen van een Kroonberoep&#13;
in die fase, waarbij de aanwijzing reeds onherroepelijk is, nog zijn, laat zich&#13;
raden. De regeling in het voorontwerp zou in elk geval op deze twee punten&#13;
aangepast moeten worden. Indien de aanwijzing van een landschapsgezicht&#13;
zelf aan Kroonberoep zou worden onderworpen is het daarnaast natuurlijk&#13;
mogelijk de rechtsbescherming ter gelegenheid van het bestemmingsplan -&#13;
dat de aanwijzing uitwerkt - te beperken.&#13;
Vooraf aan de vraag of de regeling voor de beschermde&#13;
landschapsgezichten aangepast zou moeten worden, gaat de vraag of de&#13;
regeling wel nodig is. De ervaringen met beschermde stads- en&#13;
dorpsgezichten zijn niet echt denderend te noemen.54 Bovendien zijn&#13;
bestemmingsplannen buitengebied - anders dan bestemmingsplannen voor&#13;
de bebouwde kom - reeds uit hoofde van de Wet op de Ruimtelijke&#13;
Ordening verplicht.55 Deze wet kent ook de bovengenoemde&#13;
aanwijzingsbevoegdheid voor de provinciale overheid. Daarmee zou&#13;
hetzelfde bereikt kunnen worden als met de aanwijzing als beschermd&#13;
landschapsgezicht. Deze laatste voegt derhalve niets wezenlijk nieuws toe.&#13;
Mochten er dus al lacunes in het wettelijk instrumentarium zijn zoals de&#13;
memorie van toelichting in navolging van de Beekman-stichting56&#13;
constateert, dan voorziet het voorontwerp daar niet in. De enige reden om&#13;
toch zo'n regeling in de Natuurbeschermingswet op te nemen zou kunnen&#13;
zijn het streven te bewijzen dat er een beleid bestaat met betrekking tot&#13;
historisch-landschappelijk waardevolle gebieden.57 Verder zou het een&#13;
kwestie kunnen zijn van bestuurlijke verantwoordelijkheid: door&#13;
Gedeputeerde Staten als aanwijzend orgaan te noemen, wordt de verantwoordelijkheid&#13;
aan de gemeente ontnomen. Die zelfde gemeente heeft&#13;
men echter weer nodig bij de uitvoering. Al met al lijkt de regeling&#13;
gemakkelijk gemist te kunnen worden in de Natuurbeschermingswet.&#13;
Natuur- en landschapsbeheer in landbouwgebieden&#13;
De bovenbesproken wijziging van de Natuurbeschermingswet met het oog op&#13;
de wettelijke basis voor het relatienotabeleid (het kapstokartikel) is in het&#13;
voorontwerp terechtgekomen in art. 62. In de toelichting is een beschouwing&#13;
gewijd aan de verhouding Natuurbeschermingswet-relatienotabeleid, ofwel&#13;
de afbakening tussen beheers- en reservaatsgebieden enerzijds en&#13;
beschermde natuurmonumenten anderzijds. Het volgende beleid wordt&#13;
voorgesteld. Beheersgebieden worden in beginsel niet als beschermd natuurmonument aangewezen.&#13;
Uitzondering wordt gemaakt indien vaststaat dat het relatienota-instrumentarium&#13;
niet het gewenste effect heeft, bijvoorbeeld doordat het gebied wordt bedreigd&#13;
door andere factoren dan de agrarische bedrijfsvoering. Indien dan het gebied&#13;
als beschermd natuurmonument wordt aangewezen verliest het de status van&#13;
beheersgebied. De overgang zal echter zodanig moeten geschieden dat de ondernemers&#13;
zonder onderbreking de mogelijkheid houden een vergoeding te ontvangen&#13;
voor het beheer. De beëindiging van de beheersovereenkomst dient dan ook samen&#13;
te vallen met de vaststelling van een NB-wet-beheersplan. Deze overgang is overigens&#13;
niet geregeld, noch in de Regeling beheersovereenkomsten, noch in het voorontwerp.&#13;
Reservaatsgebieden zijn voorbestemd om aan de agrarische bedrijfsvoering te&#13;
worden onttrokken. Het is derhalve gewenst dat de mogelijkheid bestaat dat bij wijze&#13;
van conservatoire maatregel de aanwezige waarden worden veiliggesteld door&#13;
aanwijzing als beschermd natuurmonument. Als op dat moment reeds overgangsbeheer&#13;
plaatsvindt zullen beheersovereenkomsten worden gecontinueerd en kunnen&#13;
nog nieuwe worden afgesloten. Zo niet, dan niet. Ook dit is niet in de wettekst geregeld.&#13;
Waar relatienotagebieden grenzen aan natuurmonumenten zal waar mogelijk afstemming&#13;
moeten plaatsvinden, ook op het punt van de vergoedingen. Hiervoor is&#13;
evenmin een regeling in de wet zelf getroffen.&#13;
De rechtspositie van agrariërs in beschermde natuurmonumenten verschilt van die&#13;
in relatienota-gebieden, zo geeft de memorie van toelichting toe. Dit is verklaarbaar&#13;
doordat bij beschermde natuurmonumenten de bescherming en instandhouding van&#13;
natuurwaarden voorop staat terwijl bij relatienotagebieden de agrarische bedrijfsvoering&#13;
in principe altijd een rol blijft spelen, aldus verder de toelichting.&#13;
Of het verschil daarmee ook aanvaardbaar is, is nog de vraag. Op zich lijkt het&#13;
wel gewenst dat waar vrijwilligheid geen soelaas biedt met dwingender maatregelen&#13;
kan worden gekomen. Dat zou dan toch wel eerst vast moeten staan en bovendien&#13;
zouden enkele voorwaarden dan wel vervuld moeten zijn. Met name merkwaardig&#13;
is dat, waar in reservaatsgebieden op grond van de Regeling beheersovereenkomsten&#13;
een koopplicht voor het Bureau Beheer Landbouwgronden bestaat, een dergelijke&#13;
regeling ontbreekt voor beschermde natuurmonumenten.58 In de praktijk is immers&#13;
nauwelijks verschil te bekennen in de uiterlijke verschijningsvorm van reservaten&#13;
enerzijds en landbouwgronden in natuurmonumenten anderzijds.&#13;
Overige gebiedsaanwijzingen&#13;
De artikelen 42 en 43 geven een summiere regeling voor de 'overige gebiedsaanwijzingen'.&#13;
Onze minister wijst gebieden aan ter uitvoering van verdragen of andere internationale&#13;
verplichtingen met betrekking tot natuur- en landschapsbehoud, voor&#13;
zover die verdragen en verplichtingen zulks met zich mee brengen. Alvorens tot aanwijzing&#13;
over te gaan worden provincie, gemeente en de Natuurbeschermingsraad gehoord. Hierbij gaat het bijvoorbeeld om de zogenaamde wetlands. Er wordt vanuit&#13;
gegaan dat uit deze aanwijzingen geen rechtstreekse verplichtingen voor de burgers&#13;
voortvloeien. Dat kan slechts geschieden door toepassing van het bestaande instrumentarium&#13;
zoals dat van de Wet op de Ruimtelijke Ordening en de Natuurbeschermingswet.&#13;
Overigens noemt de wet ook geen rechtsgevolgen voor de lagere overheden.&#13;
De zin van het opnemen in de wet van deze aanwijzingen ontgaat mij dan ook.&#13;
Waarom kunnen deze gebieden niet in het structuurschema of in het meerjarenprogramma&#13;
natuur- en landschapsbehoud worden aangewezen? Dat is ook nu gebruik.&#13;
Daarbij zou dan tegelijk een indicatie kunnen worden gegeven van het in te zetten -&#13;
wél juridisch relevante - i</content><legacyfootnotes>1. Staatscourant 4 augustus 1988, nr. 149.&#13;
2. Tweede Kamer 1987-1988, 20 617, rus. 1-2.&#13;
3. Ministerie van Landbouw en Visserij, juli 1988.&#13;
4. Het derde lid van het voorgestelde artikel, dat in zijn eentje het nieuwe hoofdstuk V A vormt in de&#13;
Natuurbeschermingswet, regelt de advisering van de Commissie Beheer Landbouwgronden (i.p.v. de Natuurbeschermingsraad)&#13;
bij de vaststelling van de uitvoeringsregels.&#13;
5. Het ontwerp zoals dat aan de Raad van State is gezonden, het advies daarover, alsmede het nader rap&#13;
port, is bij het wetsvoorstel gevoegd; 20 627 A en B.&#13;
6. Carnavalstocht der planprocedures, Den Haag 1985, blz. 114; ook de Natuurbeschermingsraad vond&#13;
het voorontwerp overbodig, Stcrt. 28 maart 1985, nr. 62.&#13;
7. Advies over het voorontwerp van een Wet beheer landbouwgronden, Den Haag 15 maart 1985, blz. 15.&#13;
8. Zie: Agrarisch recht 1988, blz. 126.&#13;
9. Stcrt. 13 mei 1987, nr. 90.&#13;
10. Zoals bijvoorbeeld mevr. De Boois tijdens de UCV over de groene schema's, Tweede Kamer 1985-&#13;
1986, UCV 7/9/10 oktober 1985, blz. 2.&#13;
11. Jaarverslag 1962 Centrale Cultuurtechnische Commissie (ca.), blz. 14.&#13;
12. Jaarverslag 1940 Centrale Cultuurtechnische Commissie/Cultuurtechnische Dienst, blz. 15.&#13;
13. Onzekerheid over de toekomst is een rem bij het aangaan van beheersovereenkomsten, zie: Boer en&#13;
Tuinder, 28 november 1985.&#13;
14. De regeling leek sterk geïnspireerd door die in de Landinrichtingswet m.b.t. de plaatsing van landinrichtingsgebieden&#13;
op het voorbereidingsschema.&#13;
15. Ook deze mogelijkheid werd door de Raad van State gesuggereerd, zie advies en Nader Rapport,&#13;
blz. 4.&#13;
16. Na het vervallen van de artikelen 7-9 van de Beschikking beheersovereenkomsten (Stcrt. 23 juli 1986,&#13;
nr. 139) startte de procedure met het ontwerp.&#13;
17. Zie daarvoor ook C.B.J. Oomen, - Het agrarisch perspectief in het streekplan. 'Vergoeding van onevenredige&#13;
schade', Agrarisch recht 1986, blz. 315 e.v.; voorts: Agrarisch recht 1986, blz. 197.&#13;
18. De schadevergoedingsmogelijkheid van art. 49 WRO is tamelijk illusoir, nu bekend is dat men met&#13;
deze vergoedingen niet scheutig is. Overigens schijnt er ook nauwelijks een beroep op gedaan te worden&#13;
door boeren, zo deelt het ministerie mee.&#13;
19. Advies, blz. 10.&#13;
20. In het advies over de Wet beheer landbouwgronden heeft de RARO de overlap aangetoond door te&#13;
wijzen op beheersbeperkingen die zowel in bestemmingsplannen als in beheersplannen voorkomen: niet&#13;
egaliseren, woelen, ontgronden of anderszins wijzigen van het relief en van de bodemstructuur; niet frezen&#13;
of scheuren van grasland; nalaten van drainage-aanleg, graven van greppels, verdiepen of verbreden&#13;
van waterlopen, wijziging detailontwatering of grondwaterstand; niet verharden van onverharde of halfverharde&#13;
wegen; handhaven van hagen en graften; niet vellen, rooien of beschadigen van heggen anders&#13;
dan bij wijze van onderhoud; handhaven van drinkpoelen; geen gebruik van chemische bestrijdingsmiddelen;&#13;
geen toepassing van riool- of zuiveringsslib; e.d.&#13;
21. Een ontkoppeling tussen bergboerenvergoeding en beheersvergoeding werd ook voorgesteld in:&#13;
H.Hazenbosch — De relatienota geordend en opnieuw ingericht, Stichting Natuur en Milieu, 1987, zie&#13;
ook Agrarisch Recht 1988, blz. 136.&#13;
22. Zoals ten aanzien van het gebruik van zuiveringsslib en chemische bestrijdingsmiddelen, het scheuren&#13;
en frezen van grasland e.d.&#13;
23. Hazenbosch, a.w.&#13;
24. J.W.A. van Veen/F. Hoekstra/J.P.A. Rijnbeek/P.W.F. Petrus, Evaluatie Relatienota, verslag van&#13;
de evaluatie van de ruimtelijk relevante aspecten van het beleid ingevolge de Nota betreffende de relatie&#13;
landbouw en natuur- en landschapsbehoud, RPD, november 1987.&#13;
25. De competentie van de rechter wordt bij de Grondwet of bij wet bepaald, volgens art. 1 Wet op de&#13;
Rechterlijke Organisatie.&#13;
26. Wie is bijvoorbeeld de erfgenaam van het Bureau Beheer Landbouwgronden als dat mocht komen te&#13;
overlijden? Voorts zal de erfgenaam wel moeten instemmen met de overeenkomst door aanvaarding van de&#13;
erfenis. Aanvaardt hij die, dan is de bepaling overbodig. Aanvaardt hij niet, dan is de bepaling ook&#13;
overbodig, immers krachteloos. Zou ten slotte de beheersovereenkomst als een hoogstpersoonlijke verbintenis&#13;
wordt opgevat, zoals de arbeidsovereenkomst, dan eindigt zij van rechtswege bij het overlijden van de&#13;
ondernemer. De rechtsopvolger is daar dan niet aan gebonden, ook niet bij aanvaarding van de erfenis. Dit&#13;
verandert niet door het opnemen van genoemde bepaling in een beheersovereenkomst; dus ook in dit geval is&#13;
art. 61 overbodig.&#13;
27. Zie voor voorbeelden: W.J. Wolff - Pacht en natuurbeheer, Agrarisch recht 1986, blz. 1 e.v.&#13;
28. Zie: P. de Haan/W.J. Wolff - Voorstel voor een wettelijke regeling van een pachtbeheersovereenkomst,&#13;
Agrarisch recht 1984, blz. 333 e.v. Zie ook: E.J.W. Roels - Pachtwet en natuur- en landschaps&#13;
beheer, Agrarisch recht 1984, blz. 494.&#13;
29. De Natuurbeschermingsraad bepleitte in zijn advies over het voorontwerp Wet beheer landbouwgronden (22 maart&#13;
1985) een ruime toepassingsmogelijkheid voor pachtbeheersovereenkomsten. Voor alle landbouwgronden met&#13;
aangetoonde natuurwetenschappelijk waarde moet het versoepelde pachtregime mogelijk zijn. Toetsing of een gebied&#13;
'gevoelig' is en afzonderlijke aanwijzing van gebieden acht de Raad een onnodige belemmering voor het in onderling&#13;
overleg tussen verpachter en pachter overeenkomen van een soepeler pachtregime wanneer zij dat wensen.&#13;
30. Zie begroting van het Ministerie van Cultuur, Recreatie en Maatschappelijk Werk voor 1976, Tweede&#13;
Kamer 1975-1976, 13 600 XVI, nr. 2, blz. 38.&#13;
31. Zie het advies van de Natuurbeschermingsraad over de toepassing op landbouwgronden en bossen,&#13;
Staatscourant 19 december 1984, nr. 248.&#13;
32. Zie: W.J. Wolff, De toepassing van de Natuurbeschermingswet op landbouwgronden, Agrarisch&#13;
recht 1985, blz. 451.&#13;
33. Aan dat plan wordt gewerkt. Zie: Agrarisch recht 1988, blz. 125 (over de begroting van Landbouw&#13;
en Visserij).&#13;
34. Art. 7, eerste lid: '...waarvan de bescherming niet reeds op andere wijze door of krachtens de wet&#13;
is verzekerd...'&#13;
35. Art. 11/art. 21 voorontwerp.&#13;
36. Art. 11, derde lid; art. 21, derde lid.&#13;
37. Art. 13, eerste lid; art. 22, eerste lid; Zie art. 8 NB-wet.&#13;
38. Art. 13, tweede lid; art. 22, tweede lid.&#13;
39. Art. 13, eerste lid; art. 22, eerste lid; deze bepaling komt in de huidige NB-wet niet voor.&#13;
40. Art. 14; art. 23.&#13;
41. Art. 15, derde lid; art. 24.&#13;
42. Art. 16, eerste lid; art. 25, eerste lid.&#13;
43. Art. 17; art. 25.&#13;
44. Zie hierover: P. de Haan, Th.G. Drupsteen, R. Fernhout,- Bestuursrecht in de sociale rechtsstaat,&#13;
deel 2, blz. 104/105 (1986).&#13;
45. Een dergelijke regeling is in het voorontwerp evengoed opgenomen voor gebieden die niet van nationale&#13;
of internationale betekenis zijn en waarvoor de provincie dus in eerste instantie verantwoordelijk&#13;
is: art. 29.&#13;
46. Tweede Kamer, 1980-1981, 14 889 nr. 11.&#13;
47. Tweede Kamer, 1985-1986, 19 275, nr. 1-2.&#13;
48. Structuurschema Natuur- en Landschapsbehoud, Tweede Kamer, 1980-1981, 16 820, nrs. 1-2 (deel&#13;
a), e.v.j.&#13;
49. Uiteraard is de operationele gebiedsaanwijzing de aangewezen figuur om de aanwijzingsprocedure&#13;
in te gieten.&#13;
50. Bevoegd gezag is het orgaan dat het monument heeft aangewezen: art. 30.&#13;
51. De Monumentenwet wordt gewijzigd door wetsontwerp 19 881, dat inmiddels in de Eerste Kamer is&#13;
beland: Eerste Kamer 1987-1988, 19 881, nr. 209 (gewijzigd voorstel van wet). In dit artikel wordt alvast&#13;
van de nieuwe regeling uitgegaan.&#13;
52. Verder is de Monumentenwet veel centralistischer nu de aanwijzing geschiedt door de minister(s). De&#13;
rijksaanwijzing is hier in de wet gebleven ondanks scherpe kritiek van alle kanten. Wat dat betreft denkt&#13;
men op Landbouw decentraler!&#13;
53. De RARO wilde - behalve decentralisatie - aanpassingen door aan de aanwijzing beheersmaatregelen&#13;
en financiën te verbinden. Afschaffen werd bepleit door: J.W. Edinga/W.J. Sanders, Voorontwerp&#13;
Monumentenwet, vereenvoudiging mogelijk? Gemeentestem 1986, 6811.&#13;
54. Zie: Rapport Monumentenzorg en effecten van centraal beleid; analyse van de bescherming van&#13;
stads- en dorpsgezichten, Rijksuniversiteit Leiden 1983; voorts de voorstellen van de RARO in zijn advies&#13;
over de Nota Monumentenzorg.&#13;
55. Deze verplichting wordt weliswaar nog niet overal nagekomen, maar zo langzamerhand zijn de ge&#13;
meenten toch een heel eind op weg.&#13;
56. Dr. A.A. Beekmanstichting, Oude waarden in een veranderend landschap, 1985.&#13;
57. Dat is op zich waardevol, maar het is beter om het bijvoorbeeld in het structuurschema op te nemen.&#13;
Het is trouwens maar al te vaak de rijksoverheid die de aantastende rol speelt. Zo heeft de grootscheepse&#13;
rivierdijkverbetering tot gevolg dat rivieren-/uiterwaardenlandschappen geheel verwoest worden. Ook&#13;
snelwegen, hoogspanningsleidingen en landinrichtingen plegen nogal eens aanslagen te plegen op dit&#13;
soort landschappen. Ironisch genoeg spelen gemeentelijke bestemmingsplannen in dergelijke projecten&#13;
noch juridisch noch feitelijk een grote rol.&#13;
58. De RARO heeft hier een recht op onteigening - dus tegen onteigeningsvergoeding - bepleit. Advies&#13;
over de Wet beheer landbouwgronden, 15 maart 1985, blz. 24.&#13;
59. Niet duidelijk is of ook het weigeren of onder voorwaarden verlenen van vergunningen nog - zoals&#13;
thans onder art. 18 wél het geval is - tot schadevergoeding kan leiden. De vergunningen staan in hoofd&#13;
stuk IX van het voorontwerp, zij vallen strikt genomen niet onder de beslissingen als in art. 45. Ander&#13;
zijds zijn er geen aanwijzingen dat de opstellers van het voorontwerp dit bewust hebben willen veranderen.&#13;
60. Ook de Monumentenwet kent een schadebeoordelingscommissie, art. 23 e.v. (ontwerp).&#13;
61. Staatscourant 4 juli 1988, nr. 126: 'Beleid Grote Landschapseenheden papieren beleid'.&#13;
62. Een treffende beschouwing over de uitholling van de ruimtelijke ordening door de milieuregelgeving&#13;
is geschreven door J.A.M, van der Lee, De plaats van natuur en landschap in het beleid van de lagere&#13;
overheden, doctoraalscriptie Leiden 1988. Van der Lee wijst daarin ook op de waterhuishoudingsregelingen&#13;
als extra factor bij dit proces, alsmede de wijziging van de WRO zélf.</legacyfootnotes><footnotes><footnote/></footnotes><auteurs>Mr. D. W. Bruil</auteurs><published>1988-11-01 00:00:00</published><modified>1988-11-01 00:00:00</modified><editiondate>1988-11-01</editiondate><htmlpath>https://denhollander.info/artikel/6296</htmlpath></article>
</articles></edition>