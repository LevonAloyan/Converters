<edition><articles><article><jaar>2015</jaar><naam>Tijdschrift voor Agrarisch Recht</naam><uitgave>3</uitgave><aflevering>3</aflevering><searchword>TvAR 3/2015</searchword><id>11908</id><udhid>UDH:TvAR/11908</udhid><titel>Rechtspraak (TvAR 2015/5795,5796,5797,5798)</titel><searchwords><searchword>TvAR 3/2015</searchword><searchword>TvAR 2015/5795</searchword><searchword>TvAR 2015/5796</searchword><searchword>TvAR 2015/5797</searchword><searchword>TvAR 2015/5798</searchword><searchword>UDH:TvAR/11908</searchword></searchwords><attachments><attachment><name>17273.pdf</name><extention>pdf</extention><url>https://denhollander.info/download/17273/ci</url></attachment></attachments><inleiding/><content>&lt;p class="Kaderkop"&gt;﻿Pacht﻿&lt;/p&gt;&lt;p class="JurisprudentieArtikelnummer"&gt;5795&lt;/p&gt;&lt;p class="BroodtekstSchreefloos"&gt;Hof Arnhem-Leeuwarden, 9 september 2014, ECLI:NL:GHARL:2014:6986&lt;/p&gt;&lt;p class="BroodtekstSchreefloos"&gt;(Mill en Sint Hubert-Schimmel)&lt;/p&gt;&lt;p class="BroodtekstSchreefloos"&gt;(mrs. W.L. Valk, Th.C.M. Willemse en F.J.P. Lock  en de deskundige leden mr. ing. J.A. Jansens van  Gellicum en ir. H.B.M. Duenk)&lt;/p&gt;&lt;h3&gt;Pacht. Melkquotum&lt;/h3&gt;&lt;p&gt;[Burgerlijk Wetboek, artt. 6:61, 6:82, 6:85]&lt;/p&gt;&lt;p&gt;&lt;span class="Cursief"&gt;Volgens vaste rechtspraak van deze kamer heeft de verpachter bij gelegenheid van het einde van de pachtovereenkomst aanspraak op oplevering van het met het verpachte samenhangende melkquotum, tegen vergoeding aan de pachter van in beginsel de helft van de waarde van dat quotum. Indien de verpachter geen melkveehouder is, kan oplevering plaatsvinden doordat de verpachter een derde aanwijst op wiens naam het quotum moet worden overgeschreven. Partijen kunnen in onderling overleg andere afspraken maken en dus ook overeenkomen dat de pachter het quotum mag behouden tegen vergoeding van de helft van de waarde ervan, maar niet kan worden gezegd dat het maken van een dergelijke afspraak zó algemeen is, dat thans krachtens gewoonterecht een verpachter ook zonder zo’n afspraak aanspraak kan maken op een vergoeding in geld. &lt;/span&gt;&lt;/p&gt;&lt;p&gt;Met noot E.H.M. Harbers&lt;/p&gt;&lt;p&gt;inzake&lt;/p&gt;&lt;p&gt;de publiekrechtelijke rechtspersoon&lt;/p&gt;&lt;p&gt;Gemeente Mill en Sint Hubert,&lt;/p&gt;&lt;p&gt;zetelende te Mill,&lt;/p&gt;&lt;p&gt;appellante,&lt;/p&gt;&lt;p&gt;hierna: de Gemeente,&lt;/p&gt;&lt;p&gt;advocaat: mr. E.G.M. van den Heuvel,&lt;/p&gt;&lt;p&gt;tegen:&lt;/p&gt;&lt;p&gt;Aloysius Bernardus Johannes Maria Schimmel,&lt;/p&gt;&lt;p&gt;wonende te Mill,&lt;/p&gt;&lt;p&gt;geïntimeerde,&lt;/p&gt;&lt;p&gt;hierna: Schimmel,&lt;/p&gt;&lt;p&gt;advocaat: mr. J.M.M. Menu.&lt;/p&gt;&lt;h3&gt;1 Het geding in eerste aanleg&lt;/h3&gt;&lt;p&gt;Voor het geding in eerste aanleg verwijst het hof naar de inhoud van het vonnis van 23 mei 2013, dat de pachtkamer van de rechtbank Oost Brabant, sector kanton, locatie  ’s-Hertogen-bosch, tussen de Gemeente als eiseres en Schimmel als gedaagde heeft gewezen.&lt;/p&gt;&lt;h3&gt;2 Het geding in hoger beroep&lt;/h3&gt;&lt;p&gt;2.1 Het verloop van de procedure blijkt uit:&lt;/p&gt;&lt;ul&gt;&lt;li class="Opsomming_Dash"&gt;de dagvaarding in hoger beroep van 17 juni 2013;&lt;/li&gt;&lt;li class="Opsomming_Dash"&gt;de memorie van grieven, tevens akte vermeerdering van eis;&lt;/li&gt;&lt;li class="Opsomming_Dash"&gt;de memorie van antwoord;&lt;/li&gt;&lt;li class="Opsomming_Dash"&gt;de akte van de Gemeente van 29 april 2014;&lt;/li&gt;&lt;li class="Opsomming_Dash"&gt;de antwoordakte van Schimmel van 27 mei 2014.&lt;/li&gt;&lt;/ul&gt;&lt;p&gt;2.2 Vervolgens hebben partijen de stukken voor het wijzen van arrest aan het hof overgelegd en heeft het hof arrest bepaald.&lt;/p&gt;&lt;h3&gt;3 De vaststaande feiten&lt;/h3&gt;&lt;p&gt;3.1 Gedurende de periode van 1980 tot en met 2011 heeft Schimmel elk jaar – met uitzondering van het jaar 2001 – van de Gemeente een perceel landbouwgrond in pacht gehad. De pachtovereenkomsten zijn telkens aangegaan voor de duur van één seizoen of jaar. De pachtovereenkomsten hadden niet in alle jaren betrekking op hetzelfde perceel. In de jaren 1983 en 1984 hadden de pachtovereenkomsten betrekking op perceel 20 blok II, ter grootte van 1.94.10 hectare. De laatste pachtovereenkomst, in 2011, had betrekking op een perceel aan de Groespeelweg van 2.90.80 hectare.&lt;/p&gt;&lt;p&gt;3.2 Tussen partijen is eerder een procedure gevoerd, welke procedure is uitgemond in het vonnis van de rechtbank ’s-Hertogenbosch van 29 juli 2008. Inzet van de procedure waren vorderingen van de Gemeente (a) tot het verschaffen van informatie van belang voor de vaststelling van de omvang van het met het gepachte samenhangende melkquotum en (b) veroordeling van Schimmel tot betaling van de waarde van het melkquotum, te berekenen volgens de vaste jurisprudentie van de pachtkamer van het toenmalige gerechtshof te Arnhem. Bij bedoeld vonnis is geoordeeld dat met de aan Schimmel in 1983 in gebruik zijnde grond melkquotum is gaan samenhangen. De vordering sub a is in verband daarmee grotendeels toegewezen (onder meer terhandstelling van de meitellingen over de jaren 1983 en 1984). De vordering sub b is bij bedoeld vonnis afgewezen op de grond dat in 2002 de pachtrelatie tussen Schimmel en de Gemeente was hersteld, terwijl de niet-toekenning van een pachtperceel in 2001 was gelegen in een omstandigheid die niet aan Schimmel kon worden tegengeworpen. Vervolgens is in het vonnis overwogen:&lt;/p&gt;&lt;p&gt;“De gevorderde vergoeding van de waarde van het melkquotum is derhalve nog niet opeisbaar.”&lt;/p&gt;&lt;p&gt;3.3 Een brief van de Gemeente aan Schimmel van 30 januari 2012 houdt onder meer het volgende in:&lt;/p&gt;&lt;p&gt;“U heeft in 2011 het perceel landbouwgrond aan de Groespeelweg, groot 2.90.80 ha, geliberaliseerd in pacht gehad. Nu blijkt dat u met uw rundveehouderij een samenwerkingsverband met een andere familie bent aangegaan. Derhalve hebben wij besloten om het perceel aan de Groespeelweg te verkopen.&lt;/p&gt;&lt;p&gt;Op grond van het vorenstaande hebben wij u géén perceel landbouwgrond voor de geliberaliseerde pacht voor 2012 toegewezen.”&lt;/p&gt;&lt;p&gt;3.4 Een brief van de Gemeente aan Schimmel van 15 maart 2012 houdt onder meer het volgende in:&lt;/p&gt;&lt;p&gt;“Wij hebben u bij brief van 30 januari 2012 medegedeeld, dat wij u géén perceel landbouwgrond voor de geliberaliseerde pacht voor 2012 hebben toegewezen omdat u een samenwerkingsverband met een andere familie bent aangegaan.&lt;/p&gt;&lt;p&gt;Vervolgens geeft u bij brief van 15 februari 2012 aan, dat u slechts een samenwerkingscontract met familie (…) heeft gesloten voor het verrichten van arbeid.&lt;/p&gt;&lt;p&gt;Op grond van het vorenstaande heeft u op donderdag 23 februari 2012 een gesprek gehad met (…) van de afdeling Ruimtelijke Ontwikkeling en wethouder (…). Hierbij heeft de wethouder aangegeven dat het perceel landbouwgrond aan de Groespeelweg (…), dat u in 2011 en de jaren ervoor pachtte, wordt verkocht. Dit is dan ook de voornaamste reden geweest om in 2012 geen pachtgrond toe te wijzen.&lt;/p&gt;&lt;p&gt;Verder heeft u aangegeven, dat ex-wethouder (…) u in het verleden heeft toegezegd, dat u ieder jaar een perceel landbouwgrond geliberaliseerd in pacht zou krijgen. Dit is nagevraagd. De heer (…) kon zich niet herinneren dat hij iets heeft toegezegd. blijkt ook niet uit stukken in het verleden. Op grond hiervan blijft ons besluit gehandhaafd. Dit betekent dat wij u voor 2012 geen perceel toewijzen en dat het perceel aan de Groespeelweg wordt verkocht.”&lt;/p&gt;&lt;p&gt;3.5 Bij brief van 13 augustus 2012 heeft de gemachtigde van de Gemeente Schimmel gesommeerd binnen drie weken de waarde van het met het gepachte samenhangende melkquotum aan hem over te maken, met de wettelijke rente hierover vanaf het einde van de pachtovereenkomst, onder toezending van bescheiden waaruit blijkt hoe de waarde van het quotum is berekend.&lt;/p&gt;&lt;p&gt;3.6 Een brief van de advocaat van Schimmel aan de Gemeente van 31 december 2013 houdt onder meer het volgende in:&lt;/p&gt;&lt;p&gt;“Uw gemeente heeft hoger beroep ingesteld tegen voornoemd vonnis en heeft bij memorie van grieven d.d. 20 oktober 2013 haar eis vermeerderd. Thans vordert uw gemeente primair dat cliënt aan haar een waardevergoeding van € 12.500,- betaalt. Subsidiair vordert uw gemeente dat cliënt de helft van het bewuste melkquotum aan haar levert door registratie van het quotum op naam van een nog nader te noemen derde/koper.&lt;/p&gt;&lt;p&gt;Door middel van haar eiswijziging d.d. 20 oktober 2013 geeft de gemeente er voor de eerste keer in de afgelopen jaren blijk van het melkquotum met cliënt te willen afwikkelen op een wijze die strookt met de vaste jurisprudentie van de Pachtkamer van het hof te Arnhem. Deze jurisprudentie houdt in dat voor zover de pachter na een pachtbeëindiging nog beschikt over het melkquotum dat verbonden was aan het gepachte, de verpachter geen waardevergoeding kan claimen doch uitsluitend, als hij dat wenst, de overdracht van de helft van melkquotum tegen betaling aan de pachter van de waarde die het quotum ten tijde van de pachtbeëindiging had. Zolang de verpachter niet concreet aangeeft dat hij de helft van het quotum wil overnemen en hij evenmin concreet aangeeft dat hij in ruil daarvoor de waarde ten tijde van de pachtbeëindiging wil betalen, kan de pachter niet in verzuim verkeren en dus evenmin schadeplichtig zijn. Dat is vaste jurisprudentie (zie o.a. Hof Arnhem 15 december 1998 en 1 juni1999, Agr. R. 2011/5053).&lt;/p&gt;&lt;p&gt;Cliënt deelt u bij dezen nadrukkelijk mede dat hij bereid is om mee te werken aan de overdracht van de helft van het melkquotum aan de gemeente of een nader door de gemeente te noemen derde onder voorwaarde dat uw gemeente bereid is om de helft van de waarde van het melkquotum aan hem uit te betalen. Het melkquotum had ten tijde van de pachtbeëindiging per 1 december 2012 een waarde van circa 0,60 per kg. Cliënt acht dat een acceptabel bedrag.&lt;/p&gt;&lt;p&gt;Bij dezen nodig ik uw gemeente uit om mij uiterlijk 15 januari 2014 schriftelijk kenbaar te maken of zij wel of niet de helft van het bewuste melkquotum wil overnemen tegen betaling van € 0,60 per kg. Ik stel u deze deadline, omdat ik op 21 januari 2014 ten behoeve van cliënt een memorie van antwoord bij het gerechtshof moet indienen.&lt;/p&gt;&lt;p&gt;Indien en voor zover uw gemeente tijdig aangeeft de helft van het bewuste melkquotum over te zullen nemen tegen betaling van € 0,60 per kg, zal tussen partijen nog slechts de praktische afwikkeling van een en ander resteren. Alsdan zal bezien moeten worden welke concrete hoeveelheid moet worden overgedragen, ten name van wie en wanneer het quotum geregistreerd moet werden.”&lt;/p&gt;&lt;h3&gt;4 De motivering van de beslissing in hoger beroep&lt;/h3&gt;&lt;p&gt;4.1 In eerste aanleg heeft de Gemeente vergoeding gevorderd van de waarde van het met het gepachte samenhangende quotum per 31 december 2011, door de Gemeente begroot op € 12.500,-, vermeerderd met de wettelijke rente vanaf 1 januari 2012. Deze vordering is door de pachtkamer in eerste aanleg afgewezen. In hoger beroep heeft de Gemeente een subsidiaire vordering toegevoegd, namelijk veroordeling van Schimmel om het verbonden melkquotum aan een door de Gemeente aan te wijzen derde over te dragen, met afrekening overeenkomstig de vaste jurisprudentie van deze kamer, met veroordeling tot schadevergoeding nader op te maken bij staat, op de grond dat Schimmel op 31 december 2011 het verbonden melkquotum niet aan de Gemeente heeft willen overdragen, vermeerderd met de wettelijke rente vanaf 31 december 2011.&lt;/p&gt;&lt;p&gt;4.2 Grief 1 heeft betrekking op de vraag of en zo ja met ingang van welk moment de pachtrelatie tussen partijen definitief is geëindigd. Met de brieven van 30 januari 2012 en 15 maart 2012 was er over het einde van die relatie nog geen duidelijkheid. In dit verband moet worden bedacht dat op grond van het gezag van gewijsde van het vonnis van 29 juli 2008 ervan uit moet worden gegaan dat een tijdelijke onderbreking van de pachtrelatie voor de Gemeente onvoldoende is om aanspraken ter zake van het melkquotum te kunnen doen gelden. Beide brieven houden niet meer in dan dat “voor 2012” geen pachtperceel aan Schimmel was toegewezen. De grief faalt dus. Bij memorie van antwoord onder 34 heeft Schimmel evenwel erkend dat inmiddels duidelijk is geworden dat de pacht definitief “lijkt te zijn” geëindigd. Het hof zal daarom in het vervolg van dit arrest van het einde van de pachtrelatie uitgaan.&lt;/p&gt;&lt;p&gt;4.3 Met de grieven 2 en 3 komt de Gemeente op tegen de overwegingen van de pachtkamer in eerste aanleg volgens welke (1) geen sprake is van een tekortkoming aan de zijde van Schimmel en (2) de Gemeente geen aanspraak kan doen gelden op de waarde van het melkquotum in geld, maar in plaats daarvan alleen op oplevering van het met het gepachte samenhangende melkquotum, waartegenover Schimmel aanspraak kan maken op vergoeding van in beginsel de helft van de waarde daarvan.&lt;/p&gt;&lt;p&gt;4.4 Deze grieven falen. Volgens vaste rechtspraak van deze kamer heeft de verpachter bij gelegenheid van het einde van de pachtovereenkomst aanspraak op oplevering van het met het verpachte samenhangende melkquotum, tegen vergoeding aan de pachter van in beginsel de helft van de waarde van dat quotum. Indien de verpachter geen melkveehouder is, kan oplevering plaatsvinden doordat de verpachter een derde aanwijst op wiens naam het quotum moet worden overgeschreven. Partijen kunnen in onderling overleg andere afspraken maken en dus ook overeenkomen dat de pachter het quotum mag behouden tegen vergoeding van de helft van de waarde ervan, maar niet kan worden gezegd dat het maken van een dergelijke afspraak zó algemeen is, dat thans krachtens gewoonterecht een verpachter ook zonder zo’n afspraak aanspraak kan maken op een vergoeding in geld. Een dergelijke aanspraak volgt ook niet uit het gezag van gewijsde van het vonnis van 29 juli 2008. De onder 3.2 aangehaalde overweging, volgens welke de gevorderde vergoeding van de waarde van het melkquotum nog niet opeisbaar was, moet worden uitgelegd in het licht van het gehele vonnis. Uit het vonnis blijkt niet dat in 2008 tussen partijen in debat was in welke vorm het melkquotum behoorde te worden afgewikkeld. Aan de aangehaalde overweging kan dan ook niet meer worden ontleend dan dat de aanspraken van de Gemeente ter zake van het melkquotum destijds nog niet opeisbaar waren. Alles wat naar de letter meer in de overweging zou kunnen worden gelezen, met name dat waardevergoeding zou moeten plaatsvinden, is niet dragend voor de beslissing tot afwijzing van de vordering van de Gemeente; daaraan komt dan ook geen gezag van gewijsde toe. De Gemeente heeft bij memorie van grieven onder 27 en 36 nog aangevoerd dat Schimmel in de procedure die heeft geleid tot het vonnis van 29 juli 2008 zelf zou hebben aangegeven dat hij de voorkeur gaf aan afrekenen in geld, maar die stelling is niet nader toegelicht en wordt door Schimmel betwist.&lt;/p&gt;&lt;p&gt;4.5 Grief 4 bouwt voort op de grieven 1 tot en met 3 en deelt in hun lot.&lt;/p&gt;&lt;p&gt;4.6 Vervolgens staat de toewijsbaarheid van de subsidiaire vordering van de Gemeente ter beoordeling. Uit de brief van de advocaat van Schimmel van 31 december 2013 blijkt dat door Schimmel naar aanleiding van deze vordering met voldoende voortvarendheid medewerking is aangeboden aan het opleveren van het melkquotum aan een door de Gemeente aan te wijzen derde. Schimmel voert aan dat de Gemeente tot op heden geen derde heeft aangewezen en aldus niet de noodzakelijke medewerking verleent aan de nakoming van de op hem rustende verbintenis. Door de Gemeente is dat onvoldoende bestreden. Dat betekent dat de Gemeente sinds het verstrijken van een redelijke termijn vanaf 31 december 2013 in schuldeisersverzuim is komen te verkeren. Die redelijke termijn stelt het hof op twee maanden. Het schuldeisersverzuim is dus ingetreden op 28 februari 2014.&lt;/p&gt;&lt;p&gt;4.7 Dat Schimmel vóór 28 februari 2014 in (schuldenaars)verzuim verkeerde, valt niet aan te nemen. De Gemeente had immers voorafgaand aan haar memorie van grieven geen aanspraak gemaakt op oplevering van het quotum en de bedoelde memorie bevatte ook geen redelijke termijn voor nakoming in de zin van artikel 6:82 Burgerlijk Wetboek. In verband met het onder 4.7 bedoelde schuldeisersverzuim kan de Gemeente ook geen aanspraak doen gelden op de vertragingsschade die vanaf 28 februari 2014 is opgetreden (artikel 6:85 Burgerlijk Wetboek in verband met artikel 6:61 BW). Ook kan de Gemeente ter zake van de door haar aan Schimmel verschuldigde vergoeding van de helft van de waarde van het quotum, aan Schimmel niet tegenwerpen dat die waarde na 28 februari 2014 is afgenomen. Schimmel rekent zelf met als peildatum 31 december 2011 en een prijs van € 0,60 per kg. De Gemeente doet dat weliswaar ook in het kader van haar primaire vordering, maar dat is voor de afdoening van de subsidiaire vordering niet bepalend. Het hof gaat dus wat betreft de hoogte van de door de Gemeente verschuldigde vergoeding uit van de helft van de waarde van het op te leveren quotum per 28 februari 2014.&lt;/p&gt;&lt;p&gt;4.8 Het voorgaande betekent dat de subsidiaire vordering van de Gemeente weliswaar kan leiden tot veroordeling van Schimmel om het met het gepachte samenhangende melkquotum (waarvan de omvang in verband met de discussie van partijen over het aantal hectares grond die Schimmel in 1983 in gebruik had, nog nader zal moeten worden bepaald) aan een door de Gemeente aan te wijzen derde op te leveren, maar dat daartegenover de Gemeente dan gehouden is tot vergoeding van de helft van de waarde van dat quotum per 28 februari 2014. In verband met de prijsontwikkeling van melkquotum sinds 28 februari 2014 is het de vraag wat de subsidiaire vordering aldus voor de Gemeente nog kan opleveren.&lt;/p&gt;&lt;p&gt;4.9 Het hof draagt aan de Gemeente op om zich bij akte erover uit te laten of zij haar subsidiaire vordering wenst te handhaven. Indien dat het geval is, dient zij het hof en Schimmel voor te rekenen hoeveel quotum dient te worden overgedragen en welke vergoeding Schimmel daartegenover zal ontvangen (uitgaande van de waarde per 28 februari 2014). Het hof zal vervolgens zo nodig een comparitie van partijen bevelen strekkende tot het inwinnen van inlichtingen en het beproeven van een minnelijke regeling.&lt;/p&gt;&lt;p&gt;4.10 Iedere verdere beslissing zal worden aangehouden.&lt;/p&gt;&lt;h3&gt;5 De beslissing&lt;/h3&gt;&lt;p&gt;Het hof, recht doende in hoger beroep:&lt;/p&gt;&lt;p&gt;verwijst de zaak naar de rol van 7 oktober 2014 voor akte aan de zijde van de Gemeente voor het onder 4.9 omschreven doel;&lt;/p&gt;&lt;p&gt;houdt iedere verdere beslissing aan.&lt;/p&gt;&lt;h3&gt;Noot&lt;/h3&gt;&lt;p&gt;Schimmel heeft gedurende meer dan 30 jaar op basis van eenjarige pachtovereenkomsten percelen grond van de gemeente in pacht gehad. In 2008 was reeds in een procedure tussen partijen beslist dat met het gepachte melkquotum is gaan samenhangen, ondanks het feit dat het telkenmale ging om eenmalige pachtovereenkomsten. De pachtkamer van het Hof oordeelde in de “begintijd” van de melkquotumrechtspraak nog dat met grond die op basis van een eenjarige pachtovereenkomst in gebruik was geweest - ook als het gebruik uiteindelijk meerdere jaren had bestreken - geen melkquotum was gaan samenhangen (pachtkamer Hof Arnhem 28 maart 1995,&lt;span class="Cursief"&gt;Agr.r&lt;/span&gt;. 1996, nr. 4805 Azewijn/Amting). Op die rechtspraak is het hof later teruggekomen.&lt;/p&gt;&lt;p&gt;In de procedure in 2008 was de vordering tot betaling van een vergoeding voor het melkquotum kennelijk afgewezen omdat Schimmel nog steeds grond van de gemeente in pacht had. Nadat in 2012 was besloten geen pachtgrond meer aan Schimmel toe te wijzen, maakte de gemeente aanspraak op een schadevergoeding. De gemeente wenste blijkbaar geen overdracht van het melkquotum, maar alleen een vergoeding in geld. En daar gaat het mis voor de gemeente.&lt;/p&gt;&lt;p&gt;Conform al jaren bestaande rechtspraak van de pachtkamer van het Hof Arnhem heeft een verpachter aanspraak op overdracht van het op het gepachte rustende melkquotum, waarbij aan de pachter de helft van de waarde dient te worden vergoed. Alhoewel in de praktijk tussen pachter en verpachter vaak de afspraak gemaakt wordt dat er financieel wordt afgerekend zonder overdracht van het melkquotum, oordeelt het hof dat er geen sprake is van gewoonterecht dat maakt dat verpachter aanspraak kan maken op een vergoeding in geld. Deze overweging doet de vraag rijzen hoe en door wie bepaald wordt of er sprake is van gewoonterecht. Het oordeel of er sprake is van een gewoonterecht is een rechtsoordeel. Daarvoor gelden niet de regels van bewijsleer. Regels van gewoonterecht spelen onder meer een belangrijke rol bij de invulling van oude zakelijke rechten. Uit een recente uitspraak van de Hoge Raad inzake het recht van de Dertiende Penning (HR 20 februari 2015, ECLI:NL:HR:2015:395) blijkt dat ingeval onzekerheid bestaat omtrent wat als gewoonterecht moet worden beschouwd, aansluiting kan worden gezocht bij hetgeen met voldoende zekerheid kan worden vastgesteld met betrekking tot de daadwerkelijke uitoefening van het recht gedurende de meest recente periode (HR 1 juli 1994, &lt;span class="Cursief"&gt;NJ&lt;/span&gt; 1995/547 en HR 20 juni 1997, &lt;span class="Cursief"&gt;NJ&lt;/span&gt; 1999/302). Die exercitie is hier niet nodig. Er is een duidelijke regel in de rechtspraak omtrent de aanspraak op het melkquotum. Dat de gemeente die lijn niet wenste te volgen, kwam haar duur te staan. Alhoewel de pachtovereenkomst reeds per december 2011 was geëindigd, kon zij de aanspraak niet geldend maken. De pachter was immers niet in verzuim doordat de gemeente slechts aanspraak maakte op betaling van een bedrag van de helft van de waarde van het op het gepachte rustende melkquotum. Op de pachter rust slechts de verplichting tot medewerking aan overdracht van het quotum, maar dat vorderde de verpachter niet. Nadat in hoger beroep de verpachter haar koers gewijzigd had en alsnog subsidiair overdracht had gevorderd en pachter tijdig gereageerd dat hij daaraan wilde meewerken, ontstond uiteindelijk de aanspraak van de gemeente op overdracht pas per 28 februari 2014. Met de afschaffing van het melkquotum per 1 april 2015 kwam de vraag aan de orde wat die vordering voor de gemeente nog zou kunnen opleveren. Tot een eindarrest is het niet gekomen, partijen hebben alsnog overeenstemming bereikt. De zaak is geroyeerd, kennelijk heeft de gemeente - om in agrarische termen te blijven - alsnog eieren (melk) voor haar geld gekozen.&lt;/p&gt;&lt;p&gt;E.H.M. Harbers&lt;/p&gt;&lt;p class="Kaderkop"&gt;﻿Ruimtelijke ordening﻿&lt;/p&gt;&lt;p class="JurisprudentieArtikelnummer"&gt;5796&lt;/p&gt;&lt;p class="BroodtekstSchreefloos"&gt;Rechtbank Oost-Brabant, 29 december 2014, ECLI:NL:RBOBR:2014:8050&lt;/p&gt;&lt;p class="BroodtekstSchreefloos"&gt;(Stichting Megastallen/Reusel-De Mierden)&lt;/p&gt;&lt;p class="BroodtekstSchreefloos"&gt;(mrs. D.J. de Lange, voorzitter, M.J.H.M. Verhoeven en H.M.J.G. Neelis)&lt;/p&gt;&lt;h3&gt;Omgevingsvergunning. M.e.r.-beoordeling.&lt;/h3&gt;&lt;p&gt;[Algemene wet bestuursrecht, art. 8:61a, Wet algemene  bepalingen omgevingsrecht, art. 2.14]&lt;/p&gt;&lt;p&gt;&lt;span class="Cursief"&gt;Wanneer een veehouderij over onvoldoende ammoniakrechten beschikt, vormt dit een knelpunt bij het opstellen van een milieueffectrapport of een aanmeldingsnotitie voor een MER-beoordeling. Vernietiging van de omgevingsvergunning.&lt;/span&gt;&lt;/p&gt;&lt;p&gt;Met noot F.H. Damen&lt;/p&gt;&lt;p&gt;uitspraak van de meervoudige kamer in de zaak tussen&lt;/p&gt;&lt;p&gt;Stichting Megastallen Nee Lage Mierde,&lt;/p&gt;&lt;p&gt;te Lage Mierde,&lt;/p&gt;&lt;p&gt;eiseres,&lt;/p&gt;&lt;p&gt;(gemachtigde: mr. J.E. Dijk),&lt;/p&gt;&lt;p&gt;tegen&lt;/p&gt;&lt;p&gt;het college van burgemeester en wethouders van de gemeente Reusel-De Mierden,&lt;/p&gt;&lt;p&gt;verweerder,&lt;/p&gt;&lt;p&gt;(gemachtigden: N. Ansems en J. van der Heijden).&lt;/p&gt;&lt;p&gt;Aan het geding heeft als partij deelgenomen [persoon 1], te [woonplaats],&lt;/p&gt;&lt;p&gt;(gemachtigde: mr. M.M.H. van Kuijk).&lt;/p&gt;&lt;h3&gt;Procesverloop&lt;/h3&gt;&lt;p&gt;Bij besluit van 12 augustus 2013 (verder: het bestreden besluit) heeft verweerder aan [persoon 1], te [woonplaats] (hierna vergunninghouder), een omgevingsvergunning verleend voor de activiteiten milieu, bouwen en afwijken van het bestemmingsplan ten behoeve van een nieuwe stal voor 2.928 vleesvarkens, voorzien van een gecombineerde luchtwasser, voor de locatie [adres 1] (verder: de projectlocatie).&lt;/p&gt;&lt;p&gt;Tegen dit besluit heeft eiseres bij brief van 19 september 2013 beroep ingesteld bij de rechtbank.&lt;/p&gt;&lt;p&gt;Verweerder heeft een verweerschrift ingediend.&lt;/p&gt;&lt;p&gt;Op 31 januari 2014 heeft een inlichtingencomparitie plaatsgevonden. Hiervan is een proces-verbaal opgemaakt.&lt;/p&gt;&lt;p&gt;Het onderzoek ter zitting heeft plaatsgevonden op 9 september 2014. Namens eiseres zijn verschenen [persoon 2], [persoon 3] en [persoon 4] alsmede haar gemachtigde. Verweerder heeft zich laten vertegenwoordigen door zijn gemachtigden.&lt;/p&gt;&lt;p&gt;Namens derde-partij zijn de gemachtigde en [persoon 5] verschenen.&lt;/p&gt;&lt;h3&gt;Overwegingen&lt;/h3&gt;&lt;p&gt;1.1 De rechtbank gaat uit van de volgende feiten. Vergunninghouder heeft een varkenshouderij (en wormenkwekerij) op de projectlocatie. Op 1 november 2005 is een omgevingsvergunning voor de gehele inrichting verleend. Op 25 mei 2009 is een omgevingsvergunning verleend voor het veranderen van de inrichting. Op basis van de geldende vergunning (ten tijde van het indienen van de aanvraag) mochten 1.989 varkens worden gehouden en was een hoeveelheid van 1.989 kg ammoniak vergund. De projectlocatie is gelegen in het landbouwontwikkelingsgebied (LOG) Bladel-Reusel. Dit gebied ligt in de gemeente Reusel-De Mierden en de gemeente Bladel. De projectlocatie is gelegen in het geldende bestemmingsplan “Buitengebied 2009”.&lt;/p&gt;&lt;p&gt;1.2 Op 19 augustus 2011 heeft verweerder naar aanleiding van een ingediende aanmeldingsnotitie besloten dat geen milieueffectrapportage (MER) hoeft te worden opgesteld (verder: het m.e.r-beoordelingsbesluit). Daarna heeft vergunninghouder een aanvraag ingediend. Voor het project is op 6 maart 2012 een aparte aanvraag voor een vergunning op basis van de Natuurbeschermingswet 1998 (Nbw 1998) ingediend. De op 6 maart 2012 ingediende aanvraag om omgevingsvergunning ziet op het bouwen en in werking hebben van een (nieuwe) varkensstal met luchtwasser op de projectlocatie. De ontwerp-omgevingsvergunning heeft ter inzage gelegen tot en met 21 januari 2013 met de mogelijkheid een zienswijze in te dienen. Van deze mogelijkheid heeft eiseres tijdig gebruik gemaakt.&lt;/p&gt;&lt;p&gt;2. Het bestreden besluit betreft een omgevingsvergunning voor de activiteiten milieu, bouwen, het afwijken van het bestemmingsplan en het veranderen en het in werking hebben van de (gehele) inrichting.&lt;/p&gt;&lt;p&gt;3. Eiseres heeft de beroepsgrond met betrekking tot de afstand van 5 m tot de bestemmingsgrens ingetrokken. De beroepsgronden zien niet op de activiteit ‘afwijken van het bestemmingsplan’.&lt;/p&gt;&lt;p&gt;4.1 Eiseres heeft aangevoerd dat er geen archeologisch rapport is overgelegd. Dit had, gelet op artikel 31.2 onder a, van de planregels, wel moeten gebeuren. De uitzonderingen genoemd in artikel 31.2 onder e, van de planregels zijn niet van toepassing. Doordat de begrippen bestemmingsvlak en bouwvlak door elkaar gebruikt worden in de uitleg van verweerder hoeven nimmer archeologische onderzoeken te worden uitgevoerd. Als de planregels moet worden uitgelegd op de door verweerder voorgestane wijze, is de verplichting van artikel 31.2 van de planregels een dode letter. Eiseres stelt dat in dat geval artikel 31.2 onder e van de planregels onverbindend is en dat dan moet worden gekozen voor de optie die de meeste bescherming van waarden biedt. Artikel 31.2 onder e, van de planregels is volgens eiseres ook in strijd is met het meest recente beleid, namelijk het Beleidsplan Archeologische Monumentenzorg gemeente Reusel-De Mierden van januari 2011, waarin het minimum van 5.000 m2 voor agrarische bouwvlakken niet is opgenomen, noch de uitzondering voor het bouwen binnen een bouwvlak.&lt;/p&gt;&lt;p&gt;4.2 Verweerder stelt dat geen archeologisch onderzoek hoeft te worden gedaan omdat gebouwd wordt binnen een bouwvlak en wijst op artikel 31.2, onder e, van de planregels. Volgens verweerder is in deze situatie het bouwvlak gelijk aan het bestemmingsvlak omdat het gehele bestemmingsvlak bebouwd mag worden. De keuze om bouwvlakken vrij te stellen van de onderzoeksplicht is een bewuste keuze geweest bij de vaststelling van de planregels. Deze keuze is gemaakt omdat de locaties al geruime tijd in gebruik zijn. Als er al archeologische waarden aanwezig waren, dan zijn deze in het verleden al teniet gegaan. Bescherming van gronden binnen bouwvlakken is daarom niet vereist. Toetsing aan het beleid is niet aan de orde, aldus verweerder.&lt;/p&gt;&lt;p&gt;4.3 Ter plaatse geldt de dubbelbestemming ‘Archeologische verwachtingswaarde’. Artikel 1, onder 30 b, van de planregels definieert de term ‘bouwvlak’ als “een op de plankaart aangegeven vlak, waarmee de gronden zijn aangeduid waarop gebouwen zijn toegelaten. Dit bouwvlak kan uit een hoofdbouwvlak en een aangepijld bijbouwvlak bestaan.” Een bestemmingsvlak is gedefinieerd als een op de plankaart aangegeven vlak met een zelfde bestemming. Artikel 31.2 van de planregels luidt: “a) Voor het bouwen overeenkomstig de regels voor de andere op deze gronden voorkomende bestemmingen dient de aanvrager van een reguliere bouwvergunning, voor bouwwerken met een oppervlakte groter dan 100 m², een rapport over te leggen waarin de archeologische waarden van de gronden die blijkens de aanvraag zullen worden verstoord, naar oordeel van burgemeester en wethouders in voldoende mate zijn vastgesteld.(…)&lt;/p&gt;&lt;p&gt;e) Het bepaalde onder a en b is niet van toepassing ter plaatse van het bouwvlak.”&lt;/p&gt;&lt;p&gt;4.4 De rechtbank overweegt dat de nieuwe stal een bouwwerk betreft met een oppervlakte groter dan 100 m2. De rechtbank overweegt voorts dat van een bestemmingsvlak als zodanig op de bij de planregels behorende kaart geen sprake is. Dit neemt echter niet weg dat, ingevolge artikel 10.2, aanhef en onder b, van de planregels, het bestemmingsvlak van het betrokken perceel volledig mag worden bebouwd. Mede gelet op artikel 1, onder 30b, van de planregels is de rechtbank van oordeel dat het bestemmingsvlak ‘Bedrijfs-agrarisch’ materieel heeft te gelden als een bouwvlak, althans een vlak waarop bebouwing mogelijk is binnen het gestelde van artikel 10.2 van de planregels. Gelet op artikel 31.2, onder e, van de planregels is het gestelde onder a van dit artikel daarom niet van toepassing en hoeft er geen archeologisch rapport te worden opgesteld. Artikel 31 van de planregels verliest zijn inhoud niet in deze uitleg, omdat in het plangebied ook bestemmingsvlakken voorkomen waarop geen bebouwing is toegelaten en die materieel niet als bouwvlak hebben te gelden. Verweerder heeft dan ook tot het bestreden besluit kunnen komen, zonder dat een archeologisch rapport aan de aanvraag ten grondslag lag. De rechtbank ziet geen aanleiding om artikel 31.2 onder e, van de planregels onverbindend te verklaren. Zoals de Afdeling bestuursrechtspraak van de Raad van State (verder: Afdeling) eerder heeft overwogen (uitspraak van 30 december 2009, ECLI:NL:RVS:2009:BK7971), strekt de mogelijkheid om de gelding van de toepasselijke bestemmingsregeling aan de orde te stellen in een procedure die is gericht tegen een besluit omtrent de verlening, dan wel weigering van een bouwvergunning voor een bouwplan niet zover, dat het betrokken onderdeel van de planregels aldus opnieuw kan worden onderworpen aan de bij de goedkeuring van dat plan te hanteren toetsingsmaatstaf, waartegen een procedure bij de Afdeling mogelijk is geweest. De rechtbank kan de verbindendheid van het genoemde voorschrift slechts terughoudend toetsen. Mede gelet op het betoog van verweerder dat de planwetgever de in artikel 31.2, onder e, van de planregels vervatte keuze bewust heeft gemaakt, ziet de rechtbank geen aanleiding dit voorschrift buiten beschouwing te laten. Nu geen sprake is van strijd met de planregels op dit onderdeel, valt niet in te zien dat verweerder het door eiseres genoemde beleid bij de beoordeling zou moeten betrekken. Het onderdeel van het project ten behoeve waarvan wordt afgeweken van de planregels staat in geen enkel verband met het door eiseres genoemde beleid. Deze beroepsgrond faalt.&lt;/p&gt;&lt;p&gt;5.1 Eiseres voert aan dat binnen de inrichting te veel ammoniakemissie wordt veroorzaakt. Hoewel de stal is voorzien van een systeem dat tot een grote emissiereductie leidt, is sprake van een toename van de totale emissie in een gebied waar sprake is van een zeer aanzienlijke ammoniakemissie en de kritische achtergrondwaarden worden overschreden. Aan de bestaande stal worden geen voorzieningen getroffen. Dat had, met inachtneming van de beleidslijn IPPC-omgevingstoetsing (verder: de beleidslijn), wel gemoeten.&lt;/p&gt;&lt;p&gt;5.2 Volgens verweerder is de beleidslijn betrokken bij het vaststellen van een strengere emissiewaarde, zoals bedoeld in artikel 2a, eerste lid, van de Besluit ammoniakemissie huisvesting veehouderij (verder: Besluit huisvesting). De reeds bestaande vleesvarkensstal is voorzien van een emissiearm huisvestingssysteem met een ammoniakemissiefactor van 1,0 kg per dier per jaar en voldoet afzonderlijk reeds aan de maximale emissiewaarde van 1,4 kg per dier per jaar van het Besluit huisvesting. De nieuwe vleesvarkensstal heeft een emissiefactor van 0,53 kg per dier per jaar en voldoet daarmee ook aan de door verweerder vastgestelde strengere emissiewaarde van 1,1 kg per dier per jaar. Bovendien kan de uitbreiding niet plaatsvinden indien vergunninghouder niet beschikt over een vergunning ingevolge de Nbw 1998.&lt;/p&gt;&lt;p&gt;5.3 Ingevolge de beleidslijn dient, in het geval de jaarlijkse ammoniakemissie na uitbreiding bij toepassing van ‘Beste Beschikbare Techniek” (verder BBT) meer dan 5.000 kg bedraagt, boven het meerdere een extra reductie ten opzichte van BBT te worden gerealiseerd.&lt;/p&gt;&lt;p&gt;5.4 Eiseres heeft verweerders motivering dat aan het Besluit huisvesting wordt voldaan niet bestreden, noch de berekening van de ammoniakemissie na uitbreiding. Ingevolge de beleidslijn rust op verweerder de verplichting een meer stringente toets uit te voeren bij uitbreiding van inrichtingen die op relatief korte afstand van een kwetsbaar natuurgebied zijn gelegen. Naar het oordeel van de rechtbank heeft verweerder in het bestreden besluit voldoende gemotiveerd waarom in de bestaande stal kan worden volstaan met toepassing van BBT, ondanks dat in de omgeving kwetsbare natuurgebieden zijn gelegen, door waarde te hechten aan de toepassing van het aangevraagde luchtwassysteem met een vergaande reductie van de emissies van ammoniak, geur en fijn stof. De rechtbank neemt hierbij in aanmerking dat niet is bestreden dat wordt voldaan aan de door verweerder vastgestelde strengere emissiewaarde van 1,1 kg per dier per jaar. In het midden kan blijven of verweerder de uitkomst van de meer stringente toets ingevolge de beleidslijn kan laten afhangen van een ten tijde van het bestreden besluit nog niet verleende vergunning ingevolge de Nbw 1998. Deze beroepsgrond faalt.&lt;/p&gt;&lt;p&gt;6.1 Eiseres voert aan dat niet wordt voldaan aan de minimale afstand van 50 m uit het rapport “Stallucht en Planten” uit 1981. De bestaande stal ligt onmiddellijk tegen het perceel met coniferenteelt behorende bij het adres [adres 2] aan. De dichtstbijzijnde rij bomen staat op ongeveer 4 m van de stal. De nieuw te bouwen stallen staan aan de andere zijde van de bestaande stal, maar op minder dan de minimale afstand van 50 m van de coniferen als wordt gekeken naar een luchtfoto afkomstig van Google. Het perceel van bedrijf [adres 2] grenst aan de stal van [adres 1] en niet valt uit te sluiten dat in de toekomst op kortere afstand coniferenteelt plaatsvindt.&lt;/p&gt;&lt;p&gt;6.2 Volgens verweerder strekken de uit het rapport “Stallucht en Planten” voortvloeiende normen niet tot bescherming van de belangen die worden genoemd in de statuten van eiseres en moet deze beroepsgrond buiten beschouwing worden gelaten ingevolge artikel 8:61a van de Algemene wet bestuursrecht (Awb). Inhoudelijk wordt volgens verweerder aan deze normen voldaan. Een bestaande stal, die niet verandert, kan buiten beschouwing blijven bij de beoordeling van directe ammoniakschade. Ten tijde van het bestreden besluit voor de nieuwe stal werd voldaan aan de vereiste afstand van 50 m. De afstand van de gevel van de nieuwe stal tot de coniferen bedraagt circa 54 m. Niet gebleken is dat de aangereikte afbeelding uit Google de situatie weergeeft ten tijde van het nemen van het bestreden besluit.&lt;/p&gt;&lt;p&gt;6.3 Vergunninghouder heeft een overeenkomst overgelegd met de eigenaar van het perceel In de overeenkomst is vastgelegd dat de coniferen op circa 15 m van de perceelsgrens en op minimaal 50 m van de nieuwe stal worden geplant.&lt;/p&gt;&lt;p&gt;6.4 Ingevolge de statuten heeft eiseres onder meer tot doel de bescherming van het agrarisch landschap in het LOG Hulsel-Bladel. Naar het oordeel van de rechtbank strekken de normen in het rapport “Stallucht en Planten” tot bescherming van de bedrijfsmatige teelt van een aantal gewassen. Het moet ervoor worden gehouden dat deze teelt onderdeel uitmaakt van het agrarisch landschap in het LOG Hulsel-Bladen. Daarom bestaat geen aanleiding voor het oordeel dat de normen kennelijk niet strekken tot bescherming van een van de statutaire belangen van eiseres.&lt;/p&gt;&lt;p&gt;6.5 De rechtbank leidt uit de uitspraak van de Afdeling van 16 februari 2011 (ECLI:NL:RVS:BP4765) af dat aan het rapport “Stallucht en Planten” wordt voldaan indien zich geen verslechtering voordoet ten opzichte van de reeds vergunde situatie. Dat de bestaande stal niet zou voldoen aan het rapport “Stallucht en Planten” acht de rechtbank niet van belang. De rechtbank is voorts van oordeel dat eiseres met de luchtfoto van Google niet heeft aangetoond dat ten tijde van het bestreden besluit niet aan het rapport “Stallucht en Planten” werd voldaan. Voor zover eiseres bedoelt te betogen dat uitbreiding van de coniferenteelt op het naburige perceel een voorzienbare ontwikkeling is in de nabije toekomst, overweegt de rechtbank dat vergunninghouder door het overleggen van de overeenkomst voldoende heeft aangetoond dat een dergelijke ontwikkeling zich niet zal voordoen. Deze beroepsgrond faalt.&lt;/p&gt;&lt;p&gt;7.1 Eiseres voert aan dat de inrichting te veel geurhinder veroorzaakt. In de berekening ontbreekt een aantal woningen. Eiseres heeft op de inlichtingencomparitie haar stelling dat de woning bij de voormalige veehouderij [adres 3] moet worden beschouwd als een geurgevoelig object ingetrokken. Zij wijst wel op de, op 229 meter van de inrichting gelegen woningen [adres 4] en [adres 5]. Ook is de geurhinder niet berekend voor de woningen in de nieuwbouwwijk van Hulsel tussen de woningen aan de Smeelakkers en de inrichting. De woning aan [adres 6] is niet de dichtstbij de inrichting gelegen woning. Verder zijn in de bebouwde kom van de kern Netersel de woningen aan de Vendelier en De Latestraat ten onrechte buiten beschouwing gebleven.&lt;/p&gt;&lt;p&gt;7.2 Volgens verweerder zijn de woningen aan de [adres 4] en [adres 5], burgerwoningen en abusievelijk betrokken bij de geurberekening in de aanvraag. In het verweerschrift is door middel van een berekening volgens verweerder aangetoond dat aan de norm wordt voldaan. Verweerder neemt aan dat in de berekening met Kerkakkers Kerkekkers is bedoeld en dat de geurbelasting wel is beoordeeld. Het plangebied waarin genoemde woningen liggen, bevindt zich aan de noordzijde van de kern Hulsel. De dichtstbij gelegen woning in dit plangebied betreft de woning aan de [adres 7]. Voor alle woningen in het plangebied wordt dus voldaan aan de geurnorm. De door eiseres bedoelde woningen zijn gelegen in het plangebied ten westen van Netersel. De woningen aan de Schuttersweg, die in het zelfde plangebied liggen, zijn beoordeeld. De hoogste berekende geurbelasting bedraagt 0,7 OuE/m3. In het verweerschrift is een aanvullende berekening gevoegd. De berekende geurbelasting aan de rand van het plangebied bedraagt 0,8 OuE/m3 en voldoet ruimschoots aan de norm.&lt;/p&gt;&lt;p&gt;7.3 Ter plaatse van de woningen [adres 4] en [adres 5] geldt een geurnorm van 14 OuE/m3. Voor woningen in de bebouwde kom van Hulsel geldt een geurnorm van 2 OuE/m3. Voor woningen in het zogenoemde ‘invloedsgebied plangebied voor woningbouw’ geldt een geurnorm van 7 OuE/m3. Het dorp Netersel is gelegen in de gemeente Bladel. Volgens de geurverordening van die gemeente bedraagt de norm voor geurgevoelige objecten in de bebouwde kom 1,0 OuE/m3. Voor aangewezen plangebieden geldt een norm van 2,0 OuE/m3.&lt;/p&gt;&lt;p&gt;7.4 Op basis van de stukken en het verhandelde ter zitting, waar de kaarten behorende bij de geurverordeningen zijn getoond, stelt de rechtbank vast dat de woningen in en nabij Kerkekkers zijn gelegen in het invloedsgebied plangebied voor woningbouw. Verder is vastgesteld dat de genoemde woningen in de kern Netersel zijn gelegen in het invloedsgebied deelkern Netersel west. Naar het oordeel van de rechtbank heeft verweerder in het bestreden besluit terecht geconstateerd dat wordt voldaan aan de geurnormen ingevolge de Wet geurhinder en veehouderij, respectievelijk de geurverordeningen van verweerders gemeente en van Bladel. Dit wordt bevestigd door de aanvullende geurberekening in het verweerschrift die door eiseres niet is bestreden. Deze beroepsgrond faalt.&lt;/p&gt;&lt;p&gt;8.1 Eiseres voert aan dat de inrichting veel geluidhinder in de omgeving veroorzaakt. In voorschriften 5.1.2. is ten onrechte een piekwaarde van 61 dB(A) opgenomen voor de nachtperiode (23:00 tot 07:00 uur) voor alle activiteiten en niet alleen voor de activiteit inzake het verladen en afvoeren van varkens. De laatstgenoemde activiteit is al uitgezonderd in voorschrift 5.1.5. Volgens eiseres is nu te veel geluidsruimte vergund en kan voorschrift 5.1.2 worden geschrapt.&lt;/p&gt;&lt;p&gt;8.2 Verweerder stelt hierover dat in voorschriften 5.1.2 en 5.1.5 normen zijn opgenomen voor het maximaal geluidniveau (LAmax) van de inrichting. Uit het akoestisch rapport van 7 juni 2012 blijkt dat in de nachtperiode uitsluitend het verladen en afvoeren van vleesvarkens bijdragen aan de maximale geluidniveaus. Dit rapport maakt deel uit van het bestreden besluit. De inrichting mag niet afwijkend in gebruik zijn. De piekwaarde voor de nachtperiode in voorschrift 5.1.2 heeft aldus geen betrekking op andere activiteiten.&lt;/p&gt;&lt;p&gt;8.3 Voorschrift 5.1.2 luidt als volgt: “Het maximale geluidsniveau (LAmax) veroorzaakt door de in de inrichting aanwezige toestellen en installaties, en door de in de inrichting verrichtte werkzaamheden of activiteiten, mag ter plaatse van de dichtst bijgelegen woningen van derden niet meer bedragen dan: (…) 61 dB(A) op 5,0 m hoogte in de uren gelegen tussen 23:00 uur en 07:00 uur.”&lt;/p&gt;&lt;p&gt;Voorschrift 5.1.5 luidt als volgt. “Van de in de voorschriften 5.1.2 gestelde geluidsgrenswaarden voor het maximale geluidsniveau (LAmax) mag voor de volgende activiteiten worden afgeweken: Tijdens het maximaal 1 maal per week ophalen van varkens in de nachtperiode, mag het maximale geluidsniveau op de woning [adres 8] niet meer bedragen dan 61 dB(A) op een hoogte van 5 meter”.&lt;/p&gt;&lt;p&gt;8.4 De aanvraag en het daaraan gehechte rapport maken deel uit van het bestreden besluit. Anders dan verweerder ziet de rechtbank echter niet in dat vergunninghouder handelt in strijd met de vergunning als hij activiteiten, anders dan het verladen en afvoeren van varkens, verricht in overeenstemming met voorschrift 5.1.2 die niet uitdrukkelijk zijn aangevraagd of vermeld in het rapport. In zoverre heeft verweerder meer geluidsruimte vergund dan is aangevraagd. Bovendien is de vergunde piekwaarde in de nachtperiode in voorschrift 4.2.1 hoger dan de grenswaarde ingevolge de gemeentelijke Nota Industrielawaai die op dit onderdeel aansluiting zoekt bij de Handreiking industrielawaai en vergunningverlening. Gelet op het bovenstaande is het bestreden besluit in strijd met artikel 2.14, eerste lid onder a sub 5, van de Wabo. Deze beroepsgrond slaagt.&lt;/p&gt;&lt;p&gt;9.1 Eiseres stelt dat bij de m.e.r-beoordeling een aantal essentiële aspecten van milieuhinder niet, dan wel onvoldoende zijn meegenomen. Ten onrechte is niet ingegaan op de twee boomkwekerijen die onmiddellijk grenzen aan de inrichting. In de directe omgeving ligt een groot aantal woningen, andere geurgevoelige objecten en intensieve veehouderijen. Voorts zijn de gevolgen van de sterk verhoogde ammoniakemissie voor het Natura 2000-gebied de Neterselsche en Mispeleindsche Heide onvoldoende meegewogen. Eiseres benadrukt dat de aangevraagde uitbreiding slechts een fractie ligt onder het aantal van 3.000 varkens, waarvoor op grond van categorie C14 van de bijlage bij het Besluit m.e.r. een MER moet worden opgesteld. Naar aanleiding van de inlichtingencomparitie heeft eiseres hieraan toegevoegd dat in de beoordelingsnotitie er ten onrechte van wordt uitgegaan dat gesaldeerd kan worden met de provinciale depositiebank.&lt;/p&gt;&lt;p&gt;9.2 Volgens verweerder is in het m.e.r-beoordelingsbesluit en de daaraan ten grondslag liggende aanmeldingsnotitie voldoende rekening gehouden met alle objecten of gebieden en omstandigheden. Niet gebleken is dat de inrichting tot zodanige nadelige milieugevolgen leidt dat een MER had moeten worden opgesteld. De invloed van de inrichting op het dichtst bij de inrichting gelegen zeer kwetsbaar gebied neemt af ten opzichte van het bestaande gebruik. Ten opzichte van de referentiedatum volgens de Nbw 1998 vindt geen toename plaats van de ammoniakdepositie. In het bestreden besluit is in reactie op de zienswijzen verwezen naar het m.e.r-beoordelingsbesluit. Verder is aangegeven dat de cumulatieve effecten voor wat betreft de ammoniakemissies van de stallen worden getoetst in kader van de Nbw 1998. Als niet aan deze wet wordt voldaan, kan de uitbreiding geen doorgang vinden.&lt;/p&gt;&lt;p&gt;9.3 Vergunninghouder heeft onder verwijzing naar een uitspraak van de Afdeling van 29 juni 2011 (ECLI:NL:RVS:2011:BQ9672) gesteld dat geen MER behoeft te worden opgesteld.&lt;/p&gt;&lt;p&gt;9.4 De Afdeling heeft in de uitspraak van 13 november 2013 (ECLI:NL:RVS:2013:1891) overwogen dat, indien na de referentiedatum een vergunning is verleend voor een activiteit die minder ammoniakemissie tot gevolg heeft dan de op de referentiedatum vergunde situatie en voor de exploitatie niet eerder een vergunning op grond van de Nbw 1998 of de Natuurbeschermingswet (oud) is verleend, de op de referentiedatum vergunde situatie slechts voor een deel onderdeel uitmaakt van de aangevraagde situatie, hetgeen betekent dat bij de beoordeling van de vraag of de aangevraagde situatie leidt tot een toename van stikstofdepositie een vergelijking dient te worden gemaakt tussen de stikstofdepositie als gevolg van de voorgenomen activiteit met de stikstofdepositie in de vergunde situatie met de laagst toegestane ammoniakemissie in de periode vanaf de referentiedatum tot de datum van het nemen van het bestreden besluit.&lt;/p&gt;&lt;p&gt;9.5 De Afdeling heeft in uitspraken van 13 november 2013 (ECLI:NL:RVS:2013:1931) en 7 mei 2014 (ECLI:NL:RVS:2014:1634) overwogen dat saldo uit een depositiebank kan worden betrokken bij de verlening van een Nbw 1998-vergunning, indien door het stellen van voorwaarden aan de op te nemen en de te onttrekken saldi is gewaarborgd dat een directe samenhang bestaat tussen de in de depositiebank op te nemen en te onttrekken saldi. In de provinciale stikstofverordening en het Protocol Depositiebank is onvoldoende gewaarborgd dat een directe samenhang aanwezig is tussen de in de depositiebank opgenomen saldi van ingetrokken milieuvergunningen en de onttrekkingen van saldi ten behoeve van een Nbw-vergunning voor de oprichting of uitbreiding van een agrarisch bedrijf. De uitspraak van 13 november 2013 is voor gedeputeerde staten van Noord-Brabant aanleiding geweest om het saldo van de depositiebank op nul te zetten en met ingang van 17 december 2013 geen nieuwe salderingsverzoeken van veehouderijbedrijven bij de depositiebank in behandeling te nemen.&lt;/p&gt;&lt;p&gt;9.6 In de m.e.r.-beoordelingsnotitie is een overzicht gegeven van de vergunde en aangevraagde situatie. Daarbij is uitgegaan van ammoniakemissie van 1.989 kg in de vergunde en 3.581 kg in de aangevraagde situatie (ofwel een toename van 1.552 kg). Sinds het in werking treden van de Crisis- en herstelwet en de daaraan gekoppelde Nbw 1998 is het bestaande gebruik vastgesteld op de aanwezige milieuvergunning op 7 december 2004. Op deze datum was de ammoniakemissie 4.368 kg. en neemt de ammoniakemissie met 827,2 kg af. Verder is opgemerkt dat de toename gesaldeerd kan worden met de provinciale depositiebank. Tevens is naar voren gebracht dat in de directe nabijheid van de inrichting geen boomkwekerijen zijn gelegen zodat directe ammoniakschade is uitgesloten. In het m.e.r-beoordelingsbesluit is dit overgenomen.&lt;/p&gt;&lt;p&gt;9.7 De enkele omstandigheid dat de aangevraagde uitbreiding slechts een fractie ligt onder het aantal van 3.000 varkens, vormt geen aanleiding voor het oordeel dat een MER had moeten worden opgesteld. De rechtbank is verder van oordeel dat in verweerders m.e.r.-beoordelingsbesluit voldoende rekening is gehouden met de gevolgen van de toename van de geuremissie en fijn stof belasting op de omgeving. Weliswaar wordt er in de m.e.r.-beoordelingsnotitie en het m.e.r.-beoordelingsbesluit ten onrechte van uitgegaan dat in de directe nabijheid geen boomkwekerijen zijn gevestigd, maar in het bestreden besluit is voldoende gemotiveerd dat als gevolg van de vergunde verandering geen nadelige gevolgen optreden voor de naburige boomkwekerij. Voor zover verweerders m.e.r.-beoordelingsbesluit is gebaseerd op de veronderstelling dat sprake is van een afname van de ammoniakdepositie ten opzichte van de referentiedatum, is de rechtbank van oordeel dat verweerder ten onrechte voorbij is gegaan aan de ammoniakemissie op basis van de geldende vergunningen, in het licht van de uitspraak van de Afdeling van 13 november 2013. Het m.e.r-beoordelingsbesluit is verder gebaseerd op de veronderstelling dat de toename van ammoniakemissie als gevolg van de aangevraagde wijziging zou kunnen worden gesaldeerd door middel van de provinciale depositiebank. Uit de uitspraken van de Afdeling van 13 november 2013 en 7 mei 2014 volgt dat deze veronderstelling onjuist is. Dat genoemde uitspraken dateren van na het bestreden besluit leidt niet tot een andere conclusie. Ook in de door vergunninghouder genoemde uitspraak van de Afdeling ziet de rechtbank geen aanleiding voor het oordeel dat geen MER hoeft te worden opgesteld. In de genoemde uitspraak heeft de Afdeling een oordeel gegeven ten aanzien van een vormvrij m.e.r.-beoordelingsbesluit op basis van de omstandigheden van dat specifieke geval. Deze omstandigheden verschillen van die in deze zaak. Tot slot is in het bestreden besluit aangegeven dat de gevraagde uitbreiding geen doorgang kan vinden als niet wordt voldaan aan de Nbw 1998. Wat daar verder ook van zij, de rechtbank is van oordeel dat de uitkomst van een m.e.r.-beoordeling niet kan afhangen van de uitkomst van een mogelijke uitkomst van de besluitvorming op een aanvraag om een Nbw 1998-vergunning. Daargelaten dat in dit geval gedeputeerde staten bevoegd zijn te beslissen omtrent verlening van deze apart aangevraagde vergunning, dient verweerder een eigen m.e.r-beoordelingsbesluit te nemen. Dit is slechts anders als de Nbw 1998-vergunning reeds is verleend ten tijde van het bestreden besluit (zie de uitspraak van deze rechtbank van 27 juni 2013 (ECLI:NL:RBOBR:2570). Deze beroepsgrond slaagt.&lt;/p&gt;&lt;p&gt;10. Gelet op het bovenstaande is het beroep gegrond en zal de rechtbank het bestreden besluit vernietigen.&lt;/p&gt;&lt;p&gt;11. Ten tijde van de behandeling op zitting was nog niet duidelijk of de externe saldering van de toename van de ammoniakemissie tot de mogelijkheden behoorde. Evenmin is duidelijk wanneer de programmatische aanpak stikstof zijn intrede doet. Anders dan tijdens de zitting is aangegeven, ziet de rechtbank geen aanleiding verweerder in de gelegenheid te stellen het gebrek te herstellen omdat dat naar het zich laat aanzien geen doelmatige en efficiënte afdoeningswijze zou inhouden. Op dit moment is nog steeds niet duidelijk wanneer de programmatische aanpak stikstof in werking zal treden nu het ontwerp-Programma Aanpak Stikstof pas op 10 januari 2015 ter inzage wordt gelegd. De bereidheid van vergunninghouder om aanvullende maatregelen ter beperking van de ammoniakemissie aan de bestaande stal te onderzoeken, leidt niet tot een ander oordeel, nu hiervoor een wijziging van de aanvraag noodzakelijk is en een hernieuwde terinzagelegging van het ontwerpbesluit. Herstel binnen deze procedure heeft in dat geval geen toegevoegde waarde uit oogpunt van proceseconomie. Verweerder zal daarom een nieuw besluit moeten nemen met inachtneming van deze uitspraak. Gelet op het bovenstaande ziet de rechtbank evenmin aanleiding verweerder de gelegenheid te bieden om voorschrift 5.1.2 van het bestreden besluit aan te passen. De rechtbank volstaat met verweerder op te dragen een nieuw besluit te nemen op de aanvraag.&lt;/p&gt;&lt;p&gt;12. Omdat de rechtbank het beroep gegrond verklaart, bepaalt de rechtbank dat verweerder aan eiseres het door haar betaalde griffierecht vergoedt. De rechtbank veroordeelt verweerder in de door eiseres gemaakte proceskosten. Deze kosten stelt de rechtbank op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 1.217,50 (1 punt voor het indienen van het beroepschrift, met een waarde per punt van € 487,- en een wegingsfactor 1).&lt;/p&gt;&lt;h3&gt;Beslissing&lt;/h3&gt;&lt;p&gt;De rechtbank:&lt;/p&gt;&lt;ul&gt;&lt;li class="Opsomming_Dash"&gt;verklaart het beroep gegrond;&lt;/li&gt;&lt;li class="Opsomming_Dash"&gt;vernietigt het bestreden besluit;&lt;/li&gt;&lt;li class="Opsomming_Dash"&gt;draagt verweerder op een nieuw besluit te nemen op het bezwaar met inachtneming van deze uitspraak;&lt;/li&gt;&lt;li class="Opsomming_Dash"&gt;draagt verweerder op het betaalde griffierecht van  € 318,00 aan eiseres te vergoeden;&lt;/li&gt;&lt;li class="Opsomming_Dash"&gt;veroordeelt verweerder in de proceskosten van eiseres tot een bedrag van € 1.217,50.&lt;/li&gt;&lt;/ul&gt;&lt;h3&gt;Noot&lt;/h3&gt;&lt;p&gt;Wanneer een veehouderij over onvoldoende ammoniakrechten beschikt, vormt dit naar het oordeel van rechtbank Oost-Brabant een knelpunt bij het opstellen van een milieueffectrapport of een aanmeldingsnotitie voor een MER-beoordeling. Dat volgt uit onderhavige uitspraak van de rechtbank. Aan de orde was een omgevingsvergunning voor de activiteiten milieu, bouwen en planologisch strijdig gebruik ten behoeve van de uitbreiding van een varkenshouderij. Omdat met de uitbreiding de drempelwaarden, zoals opgenomen in categorie 14 van onderdeel D van de bijlage bij het Besluit milieueffectrapportage, werden overschreden, diende een MER-beoordeling uitgevoerd te worden. Uit artikel 7.28, tweede lid, van de Wet milieubeheer (hierna: Wm) volgt dat een aanvraag om een omgevingsvergunning voor een activiteit waarvoor tevens een MER-beoordeling uitgevoerd moet worden, pas in behandeling mag worden genomen indien bij het indienen van de vergunningaanvraag een afschrift is gevoegd van een MER-beoordelingsbesluit, zoals bedoeld in artikel 7.17, eerste lid, Wm. In onderhavige kwestie had de initiatiefnemer een MER-beoordelingsnotitie ingediend, naar aanleiding waarvan het bevoegd gezag had besloten dat geen milieueffectrapport hoefde te worden opgesteld. Nadien heeft de initiatiefnemer zijn aanvraag om een omgevingsvergunning ingediend. Alvorens deze aanvraag in te dienen, heeft de initiatiefnemer echter eerst een aanvraag om een vergunning op grond van artikel 19d, eerste lid, van de Natuurbeschermingswet (hierna: Nb resp. Nb-vergunning) ingediend. Dit is van belang, nu in het geval eerst een Nb-vergunning wordt aangevraagd en pas daarna een omgevingsvergunning, de omgevingsvergunning op grond van artikel 47, tweede lid, Nb geen aanhaakplicht bij de Natuurbeschermingswet kent, zoals bedoeld in hoofdstuk IX, titel 2, Nb.&lt;/p&gt;&lt;p&gt;In de MER-beoordelingsnotitie is onder meer ingegaan op de ammoniakemissie. Daaruit volgt dat sprake is van een toename van de ammoniakemissie, en dus eveneens van een toename van de stikstofdepositie, welke gelet op artikel 19d, eerste lid, Nb – veelal gelezen in samenhang met artikel 19kd Nb – volledig gemitigeerd dient te worden. In de MER-beoordelingsnotitie staat vermeld dat de toename in ammoniakemissie wordt gesaldeerd met ammoniakrechten uit de depositiebank van de provincie Noord-Brabant. Daarnaast is een afzonderlijke Nb-vergunning aangevraagd. Zonder deze Nb-vergunning mag de varkenshouderij niet (legaal) worden uitgebreid.&lt;/p&gt;&lt;p&gt;Het besluit waarbij de omgevingsvergunning is verleend, dateert van 12 augustus 2013. Op 13 november 2013 heeft de Afdeling de welbekende uitspraken gedaan over de referentiesituatie bij Nb-vergunningen (zaaknr. 201211640) en de depositiebank van de provincie Noord-Brabant (zaaknrs. 201303243, 20130332, 201303514, 201303816 en 201206190). In eerstgenoemde uitspraak heeft de Afdeling geoordeeld dat bij het bepalen van de referentiesituatie ook rekening gehouden moet worden met milieuvergunningen die zijn verleend na de relevante referentiedatum/-data. In laatstgenoemde uitspraak heeft de Afdeling, samengevat weergegeven, geoordeeld dat saldo uit een depositiebank weliswaar kan worden betrokken bij het verlenen van een Nb-vergunning, maar dat daarvoor aan een aantal voorwaarden moet worden voldaan. De Afdeling heeft de depositiebank van de provincie Noord-Brabant aan deze voorwaarden getoetst en geoordeeld dat deze hieraan niet voldoet. Vanwege deze uitspraak heeft de provincie Noord-Brabant besloten om het saldo van de depositiebank op nul te zetten.&lt;/p&gt;&lt;p&gt;Gelet op de uitspraak van de Afdeling van 13 november 2013 is de rechtbank van oordeel dat het college in onderhavige kwestie ten onrechte voorbij is gegaan aan de ammoniakemissie op basis van de geldende vergunningen. Eveneens heeft het college naar het oordeel van de rechtbank ten onrechte verondersteld dat de toename van de ammoniakemissie als gevolg van de aangevraagde wijziging zou kunnen worden gesaldeerd door middel van de provinciale depositiebank. De omstandigheid dat deze veronderstelling pas ná het verlenen van de omgevingsvergunning, te weten op 13 november 2013, onjuist bleek te zijn, doet daaraan naar het oordeel van de rechtbank niets af. Ook de omstandigheid dat de aangevraagde uitbreiding geen doorgang kan vinden als niet wordt voldaan aan de Natuurbeschermingswet, doet naar het oordeel van de rechtbank aan het voorgaande niets af. De rechtbank is van oordeel dat de uitkomst van een MER-beoordeling niet kan afhangen van de uitkomst van een mogelijke uitkomst van de besluitvorming op een aanvraag om een Nb-vergunning. Daargelaten dat in dat geval de provincie bevoegd is om te beslissen op een aanvraag om een Nb-vergunning, is het het college dat een MER-beoordelingsbesluit moet nemen. Dit is naar het oordeel van de rechtbank slechts anders indien ten tijde van de besluitvorming de Nb-vergunning al is verleend. Gelet op deze overwegingen heeft de rechtbank de omgevingsvergunning vernietigd.&lt;/p&gt;&lt;p&gt;Naar mijn mening heeft de rechtbank met haar overwegingen een te strikte interpretatie gegeven aan de van toepassing zijnde wetgeving, welke bovendien heeft geleid tot een conclusie die naar mijn mening nimmer de bedoeling van de wetgever kan zijn geweest. Daartoe is allereerst van belang dat het bevoegd gezag in het kader van een MER-beoordeling op grond van artikel 7.17, eerste lid, Wm dient te beoordelen of voor de activiteit vanwege de belangrijke nadelige gevolgen die zij voor het milieu kan hebben, een milieueffectrapport moet worden gemaakt. Daarbij dient rekening gehouden te worden met de criteria, zoals opgenomen in bijlage III bij de MER-richtlijn (kenmerken van het project, plaats van het project en kenmerken van het potentiële effect). Onderdeel hiervan vormt weliswaar een beoordeling ten aanzien van Natura 2000-gebieden, doch voor een volledige toets aan (artikel 19d, eerste lid, van) de Natuurbeschermingswet is in het kader van een MER-beoordeling geen plaats. Immers geldt daarvoor een afzonderlijke procedure. Een MER-beoordeling zou zijn doel voorbij schieten indien hierin een volledige toets aan de Natuurbeschermingswet zou moeten plaatsvinden. Daarvoor is de MER-beoordeling eenvoudigweg niet bedoeld; daarin behoeft “slechts” te worden beoordeeld of een activiteit zodanig belangrijke nadelige gevolgen voor het milieu kan hebben dat een milieueffectrapport opgesteld moet worden.&lt;/p&gt;&lt;p&gt;De Afdeling is hierover ook duidelijk in haar jurisprudentie. Daartoe kan bijvoorbeeld gewezen worden op ABRvS 20 maart 2013 (zaaknr. 201106951): “Dat, naar [appellant sub 2] stelt, niet is uitgesloten dat voor de uitbreiding van de inrichting een vergunning op grond van de Natuurbeschermingswet 1998 is vereist, brengt op zichzelf niet mee dat het college het opstellen van een milieueffectrapport nodig had moeten achten.”&lt;/p&gt;&lt;p&gt;Daarnaast kan onder meer gewezen worden op ABRvS 4 juli 2012 (zaaknr. 201010565): “Wat betreft de plaats van het project – (…) waarbij ook de invloed op Natura 2000-gebieden in overweging moet worden genomen – is in de mer-beoordeling opgemerkt dat de verandering van de inrichting geen gevolgen heeft voor de relatieve rijkdom, de kwaliteit en het regeneratievermogen van het gebied waarin de pluimveehouderij is gelegen (…). Natuurgebieden met een beschermde status zijn op 1.600 meter en meer van de inrichting gelegen. Voorts is opgemerkt dat de stikstofdepositie vanwege de pluimveehouderij toeneemt en dat de provincie Overijssel bij de verlening van een vergunning krachtens de Natuurbeschermingswet 1998 dient te bepalen of deze belasting toelaatbaar is op gebieden die in het kader van deze wet zijn aangewezen. Volgens de mer-beoordeling dienen wellicht in het kader van de verlening van de vergunning krachtens de Natuurbeschermingswet 1998 mitigerende maatregelen te worden genomen. 2.1.4. [appellanten] hebben niet aannemelijk gemaakt dat het college zich aan de hand van de mer-beoordeling niet in redelijkheid op het standpunt heeft kunnen stellen dat de aanwezigheid van het Natura 2000-gebied ‘Vecht- en Beneden-Reggegebied’ geen aanleiding geeft tot het opstellen van een mer. Voorts blijkt uit de mer-beoordeling dat mogelijk nog te nemen mitigerende maatregelen ter beperking van de gevolgen van de ammoniakdepositie vanwege de pluimveehouderij niet zijn meegenomen in de beoordeling van de milieugevolgen vanwege de pluimveehouderij. Ook voor het overige geeft hetgeen [appellanten] aanvoeren geen aanleiding voor het oordeel dat in de mer-beoordeling onvoldoende rekening is gehouden met de in bijlage III van richtlijn 85/337/EEG aangegeven omstandigheden dan wel dat het college zich niet aan de hand van de mer-beoordeling in redelijkheid op het standpunt heeft kunnen stellen dat geen sprake is van belangrijke nadelige gevolgen voor het milieu die het opstellen van een mer noodzakelijk maken.”&lt;/p&gt;&lt;p&gt;Uit de jurisprudentie van de Afdeling blijkt duidelijk dat in het kader van een MER-beoordeling geen volledige toets aan (artikel 19d, eerste lid, van) de Natuurbeschermingswet behoeft plaats te vinden. De uitspraak van rechtbank Oost-Brabant is dus niet in lijn met deze jurisprudentie. In de praktijk blijkt overigens vaker dat rechtbank Oost-Brabant voor een (enigszins) andere lijn kiest dan de Afdeling. Daartoe kan bijvoorbeeld worden gewezen op de jurisprudentie omtrent de beoordeling van het aspect volksgezondheid in het kader van een omgevingsvergunning milieu. In mijn artikel over het wetsvoorstel dieraantallen en volksgezondheid ben ik daar reeds uitgebreider op ingegaan (F.H. Damen, ‘Wetsvoorstel dieraantallen en volksgezondheid: nodig of overbodig?’, &lt;span class="Cursief"&gt;Agr.r.&lt;/span&gt; 2014, nr. 11, p. 412-420).&lt;/p&gt;&lt;p&gt;Ten aanzien van de uitspraak van rechtbank Oost-Brabant zij voorts opgemerkt dat de wetgever in de Natuurbeschermingswet bewust de mogelijkheid heeft opgenomen om de Nb-vergunning en de omgevingsvergunning van elkaar los te koppelen (&lt;span class="Cursief"&gt;Kamerstukken II &lt;/span&gt;2008/09, 31 953, nr. 3), hetgeen ook in onderhavige situatie is gebeurd. Daartoe zij gewezen op hoofdstuk IX, titel 2, van de Natuurbeschermingswet. Op grond van artikel 47, eerste lid, Nb is deze titel van toepassing op handelingen waarvoor een omgevingsvergunning is vereist en die tevens zijn aan te merken als projecten of andere handelingen waarvoor een vergunning op grond van artikel 19d, eerste lid, Nb is vereist. Deze titel is op grond van artikel 47, tweede lid, Nb echter niet van toepassing op projecten of andere handelingen waarvoor reeds een Nb-vergunning is verleend óf aangevraagd. In dat geval worden de omgevingsvergunning en Nb-vergunning aldus los van elkaar beoordeeld en verleend. Het staat ook haaks op deze tekst en strekking van de wet om via een MER-beoordeling de toets aan de Natuurbeschermingswet alsnog in het kader van een omgevingsvergunning binnen te halen.&lt;/p&gt;&lt;p&gt;Wanneer bovendien in een MER of MER-beoordeling reeds een volledige toets aan (artikel 19d, eerste lid, van) de Natuurbeschermingswet zou moeten plaatsvinden, dan kan dit niet alleen tot gevolg hebben dat procedures nóg langer duren, maar in sommige situaties kan het er ook toe leiden dat überhaupt geen omgevingsvergunning kan worden verleend. Laat ik beginnen met een toelichting op de langere duur van procedures. Indien in een MER(-beoordeling) een volledige toets aan artikel 19d, eerste lid, Nb zou moeten worden opgenomen, zou eerst een Nb-vergunning aangevraagd moeten worden en zou deze vergunningverlening afgewacht moeten worden alvorens met het opstellen van een MER of MER-beoordelingsnotitie kan worden begonnen. Uit de uitspraak van rechtbank Oost-Brabant kan worden afgeleid dat het raadzaam zou zijn om hiermee zelfs te wachten totdat de Nb-vergunning onherroepelijk is. Immers worden in onderhavige procedure aan het college uitspraken van de Afdeling tegengeworpen, die dateren van ná de besluitvorming. Naar mijn mening is dit een onwenselijke, en niet door de wetgever beoogde, situatie. Dan sta ik stil bij de situatie waarin een omgevingsvergunning wordt aangevraagd voor een activiteit waarvoor een MER of MER-beoordeling moet worden uitgevoerd en waarvoor tevens een Nb-vergunning is benodigd, doch nog geen Nb-vergunning is verleend of aangevraagd. Op grond van artikel 47, eerste lid, Nb haakt de Natuurbeschermingswet in dat geval aan bij de omgevingsvergunning. Alvorens de aanvraag om omgevingsvergunning in behandeling mag worden genomen, dient op grond van artikel 7.28 Wm eerst een MER te zijn opgesteld of een MER-beoordelingsbesluit te zijn genomen. Nadat de aanvraag om een omgevingsvergunning in behandeling is genomen, vraagt het bevoegd gezag voor de omgevingsvergunning bij gedeputeerde staten een verklaring van geen bedenkingen aan in het kader van de Natuurbeschermingswet. Pas op dat moment wordt er duidelijkheid verkregen over de vraag of er toestemming op grond van de Natuurbeschermingswet kan worden verkregen. In de MER(-beoordeling) kan hierop dus nog niet worden ingegaan. Naar het oordeel van rechtbank Oost-Brabant is dit echter wel vereist. Dit zou tot de conclusie leiden dat geen volledige MER kan worden opgesteld en geen deugdelijk MER-beoordelingsbesluit kan worden genomen, omdat er geen duidelijkheid bestaat over het al dan niet verkrijgen van toestemming op grond van de Natuurbeschermingswet. Dit heeft weer tot gevolg dat de aanvraag om omgevingsvergunning niet in behandeling mag worden genomen, zodat ook geen verklaring van geen bedenkingen in het kader van de Natuurbeschermingswet kan worden gevraagd bij gedeputeerde staten.&lt;/p&gt;&lt;p&gt;Wanneer de Programmatische Aanpak Stikstof in werking treedt, worden de kanttekeningen bij deze uitspraak van rechtbank Oost-Brabant alleen maar groter. Immers worden ondernemers dan voor het verkrijgen van toestemming op grond van de Natuurbeschermingswet volledig afhankelijk van de vraag óf er ontwikkelingsruimte is en zo ja, of gedeputeerde staten deze ontwikkelingsruimte wensen toe te delen aan een bepaald project. Een inschatting daarvan is op voorhand niet zonder meer te maken in een MER(-beoordeling), laat staan een inschatting van de uitspraken die nog gaan volgen over de Programmatische Aanpak Stikstof.&lt;/p&gt;&lt;p&gt;Tegen de uitspraak van de rechtbank is – gelukkig – hoger beroep aangetekend.&lt;/p&gt;&lt;p&gt;F.H. Damen&lt;/p&gt;&lt;p class="JurisprudentieArtikelnummer"&gt;5797&lt;/p&gt;&lt;p class="BroodtekstSchreefloos"&gt;Afdeling Bestuursrechtspraak Raad van State,  4 februari 2015, ECLI:NL:RVS:2015:236&lt;/p&gt;&lt;p class="BroodtekstSchreefloos"&gt;(Buitengebied Weert)&lt;/p&gt;&lt;p class="BroodtekstSchreefloos"&gt;(mrs. J.A.W. Scholten-Hinloopen, J.A. Hagen en  J. Hoekstra )&lt;/p&gt;&lt;h3&gt;Bestemmingsplan. Plattelandswoning&lt;/h3&gt;&lt;p&gt;[Algemene wet bestuursrecht, artt. 3:46, 8:69a, Wet algemene bepalingen omgevingsrecht, artt. 1.1a, 2.1, 2.4, 5.19, 5.22, Wet Milieubeheer, artt. 5.6, 5.12, 5.13, 5.16, 5.19, Richtlijn 89/654/EEG, artt. 2, 13]&lt;/p&gt;&lt;p&gt;&lt;span class="Cursief"&gt;Een plattelandswoning is geen arbeidsplaats als de bewoner geen binding heeft met het agrarische bedrijf. Bij het nemen van besluiten die gevolgen kunnen hebben voor de luchtkwaliteit bij een plattelandswoning moet rekening gehouden worden met de luchtkwaliteitseisen. &lt;/span&gt;&lt;/p&gt;&lt;p&gt;Met noot F. H. Damen&lt;/p&gt;&lt;p&gt;Uitspraak in het geding tussen:&lt;/p&gt;&lt;p&gt;[appellante], gevestigd te Weert, en anderen,&lt;/p&gt;&lt;p&gt;en&lt;/p&gt;&lt;p&gt;de raad van de gemeente Weert,&lt;/p&gt;&lt;p&gt;verweerder.&lt;/p&gt;&lt;h3&gt;Procesverloop&lt;/h3&gt;&lt;p&gt;Bij besluit van 26 juni 2013 heeft de raad het bestemmingsplan “Buitengebied 2011” vastgesteld.&lt;/p&gt;&lt;p&gt;Tegen dit besluit hebben [appellante] en anderen beroep ingesteld.&lt;/p&gt;&lt;p&gt;De raad heeft een verweerschrift ingediend.&lt;/p&gt;&lt;p&gt;[appellante] en anderen en [belanghebbende] hebben nadere stukken ingediend.&lt;/p&gt;&lt;p&gt;De Afdeling heeft de zaak ter zitting behandeld op 28 augustus 2014, waar [appellante] en anderen, vertegenwoordigd door mr. P.P.A. Bodden, advocaat te Nijmegen, en de raad, vertegenwoordigd door mr. M.J. Jans, ing. M.W. Arts en J.J.M. Truijen, allen werkzaam bij de gemeente, zijn verschenen. Voorts is ter zitting [belanghebbende], bijgestaan door mr. P.R. Botman, advocaat te Tilburg, gehoord.&lt;/p&gt;&lt;h3&gt;Overwegingen&lt;/h3&gt;&lt;p&gt;1. Ter zitting is het beroep ingetrokken voor zover ingesteld door anderen dan [appellante].&lt;/p&gt;&lt;p&gt;2. [appellante] exploiteert een varkenshouderij op het perceel [locatie 1] te Weert. Het beroep richt zich tegen de aanduiding “specifieke vorm van wonen - voormalige agrarische bedrijfswoning” die is toegekend aan het perceel [locatie 2] te Weert. Volgens [appellante] kan de toegekende aanduiding niet het door de raad beoogde effect hebben, te weten dat het laten bewonen van de bedrijfswoning door een derde geen effecten heeft voor de ontwikkelingsmogelijkheden van de inrichting van [appellante]. [appellante] betoogt dat de luchtkwaliteit overeenkomstig bijlage III bij de Richtlijn 2008/50/EG van de Raad van 20 mei 2008 betreffende de luchtkwaliteit en schonere lucht voor Europa (hierna: de Richtlijn) ook dient te worden beoordeeld ter plaatse van de woning op het perceel [locatie 2]. De raad heeft zich dit volgens [appellante] evenwel ten onrechte niet gerealiseerd.&lt;/p&gt;&lt;p&gt;Voorts stelt [appellante] zich op het standpunt dat geen beleid is geformuleerd ten aanzien van het toekennen van dit soort aanduidingen en dat geen volledige belangenafweging heeft plaatsgevonden. Bij het toekennen van de aanduiding is volgens [appellante] geen rekening gehouden met haar belang.&lt;/p&gt;&lt;h3&gt;Relativiteit&lt;/h3&gt;&lt;p&gt;3. [belanghebbende] betoogt dat gelet op artikel 8:69a van de Algemene wet bestuursrecht (hierna: Awb) hetgeen [appellante] heeft aangevoerd met betrekking tot het voldoen aan de luchtkwaliteitseisen ter plaatse van de woning van [belanghebbende], niet kan leiden tot vernietiging van het plan, nu die luchtkwaliteitseisen betrekking hebben op de gezondheidsbelangen van [belanghebbende] en niet de belangen van [appellante] beogen te beschermen.&lt;/p&gt;&lt;p&gt;3.1. Ingevolge artikel 8:69a van de Awb vernietigt de bestuursrechter een besluit niet op de grond dat het in strijd is met een geschreven of ongeschreven rechtsregel of een algemeen rechtsbeginsel, indien deze regel of dit beginsel kennelijk niet strekt tot bescherming van de belangen van degene die zich daarop beroept.&lt;/p&gt;&lt;p&gt;3.2. Blijkens de geschiedenis van de totstandkoming van de Wet aanpassing bestuursprocesrecht (Kamerstukken II, 2009/10, 32 450, nr. 3, blz. 18-20) heeft de wetgever met artikel 8:69a van de Awb de eis willen stellen dat er een verband moet bestaan tussen een beroepsgrond en het belang waarin de appellant door het bestreden besluit dreigt te worden geschaad. De bestuursrechter mag een besluit niet vernietigen wegens schending van een rechtsregel die kennelijk niet strekt tot bescherming van het belang van de appellant.&lt;/p&gt;&lt;p&gt;De Afdeling overweegt dat de beroepsgrond van [appellante] betrekking heeft op de luchtkwaliteitseisen in de Richtlijn, die zijn geïmplementeerd in titel 5.2 van de Wet milieubeheer en bijlage 2 bij die wet. De bepalingen van deze titel bevatten milieukwaliteitseisen ten aanzien van de luchtkwaliteit, waaraan onder meer moet worden voldaan bij de uitoefening van de bevoegdheid tot de verlening van een omgevingsvergunning voor activiteiten met betrekking tot een inrichting als bedoeld in artikel 2, eerste lid, onder e, van de Wet algemene bepalingen omgevingsrecht (hierna: Wabo). Deze bepalingen beogen weliswaar in het bijzonder de belangen van de menselijke gezondheid en het milieu te beschermen, doch niet kan worden geoordeeld dat deze normen er kennelijk niet ook toe strekken de belangen te beschermen van diegenen die activiteiten verrichten die invloed kunnen hebben op de luchtkwaliteit. Daartoe is van belang dat uit de considerans bij de Richtlijn kan worden afgeleid dat het niet de bedoeling van de Richtlijn is iedere uitstoot van schadelijke luchtverontreinigende stoffen onmogelijk te maken. Gezien het vorenstaande kan niet worden geoordeeld dat de ingeroepen normen er kennelijk niet toe strekken de belangen te beschermen van [appellante]. Artikel 8:69a van de Awb staat dan ook niet aan een mogelijke vernietiging van het bestreden besluit in de weg.&lt;/p&gt;&lt;p&gt;Het betoog van de raad faalt.&lt;/p&gt;&lt;h3&gt;Inhoudelijk&lt;/h3&gt;&lt;p&gt;4. De raad stelt zich op het standpunt dat het toekennen van de aanduiding “specifieke vorm van wonen - voormalige agrarische bedrijfswoning” geen belemmeringen vanwege het aspect luchtkwaliteit met zich kan brengen voor de ontwikkeling van de inrichting van [appellante]. Volgens hem maakt de woning op het perceel [locatie 2], gelet op artikel 1.1a, eerste lid, van de Wabo en de toegekende aanduiding, deel uit van de inrichting van [appellante] en zal de luchtkwaliteit daarom ter plaatse van die woning niet beoordeeld hoeven worden. Voorts heeft volgens hem bij het toekennen van de aanduiding “specifieke vorm van wonen - voormalige agrarische bedrijfswoning” geen onzorgvuldige belangenafweging plaatsgevonden.&lt;/p&gt;&lt;p&gt;4.1. Ingevolge artikel 2, aanhef en onder 1, van de Richtlijn wordt voor de toepassing van deze richtlijn verstaan onder lucht: de buitenlucht in de troposfeer, met uitsluiting van plaatsen als gedefinieerd in Richtlijn 89/654/EEG waarop bepalingen betreffende gezondheid en veiligheid op de arbeidsplaats van toepassing zijn en waartoe leden van het publiek gewoonlijk geen toegang hebben.&lt;/p&gt;&lt;p&gt;Ingevolge artikel 13, eerste lid, zorgen de lidstaten ervoor, dat de niveaus van zwaveldioxide, PM10, lood en koolmonoxide in de lucht in de gehele zones en agglomeraties de in bijlage XI vastgestelde grenswaarden niet overschrijden. Wat stikstofdioxide en benzeen betreft, mogen de in bijlage XI genoemde grenswaarden vanaf de daar genoemde data niet worden overschreden. De naleving van deze voorschriften wordt beoordeeld overeenkomstig bijlage III.&lt;/p&gt;&lt;p&gt;Ingevolge bijlage III, onder A, onder 1, bij de Richtlijn geschiedt de beoordeling van de luchtkwaliteit in alle zones en agglomeraties.&lt;/p&gt;&lt;p&gt;Ingevolge het bepaalde onder A, onder 2, vindt op de volgende locaties geen beoordeling plaats van de naleving van de grenswaarden met het oog op de bescherming van de menselijke gezondheid:&lt;/p&gt;&lt;p&gt;a. locaties die zich bevinden in gebieden waartoe leden van het publiek geen toegang hebben en waar geen vaste bewoning is;&lt;/p&gt;&lt;p&gt;b. overeenkomstig artikel 2, lid 1, op bedrijfsterreinen of terreinen van industriële inrichtingen, waarop alle relevante bepalingen inzake gezondheid en veiligheid op het werk gelden;&lt;/p&gt;&lt;p&gt;c. op de rijbaan van wegen; en op de middenberm van wegen, tenzij voetgangers normaliter toegang tot de middenberm hebben.&lt;/p&gt;&lt;p&gt;Ingevolge artikel 2 van de Richtlijn 89/654/EEG van de Raad van 30 november 1989 wordt in de zin van deze richtlijn verstaan onder arbeidsplaats, elke plaats die bestemd is als locatie voor werkplekken in gebouwen van de onderneming en/of inrichting, met inbegrip van elke andere plaats op het terrein van de onderneming en/of inrichting waartoe de werknemer in het kader van zijn werk toegang heeft.&lt;/p&gt;&lt;p&gt;Ingevolge artikel 5.6, tweede lid, van de Wet milieubeheer zijn deze titel (bevattende de luchtkwaliteitseisen), bijlage 2 en de op deze titel berustende bepalingen niet van toepassing op plaatsen als gedefinieerd in artikel 2 van de Richtlijn 89/654/EEG van de Raad van 30 november 1989 betreffende minimumvoorschriften inzake veiligheid en gezondheid voor arbeidsplaatsen (PbEG L 393), op welke plaatsen bepalingen betreffende gezondheid en veiligheid op de arbeidsplaats van toepassing zijn en waartoe leden van het publiek gewoonlijk geen toegang hebben.&lt;/p&gt;&lt;p&gt;Ingevolge artikel 5.16, eerste lid, maken bestuursorganen bij de uitoefening van een in het tweede lid bedoelde bevoegdheid of toepassing van een daar bedoeld wettelijk voorschrift, welke uitoefening of toepassing gevolgen kan hebben voor de luchtkwaliteit, gebruik van een of meer van de volgende gronden en maken daarbij aannemelijk:&lt;/p&gt;&lt;p&gt;a. dat een uitoefening of toepassing, rekening houdend met de effecten op de luchtkwaliteit van onlosmakelijk met die uitoefening of toepassing samenhangende maatregelen ter verbetering van de luchtkwaliteit, niet leidt tot het overschrijden, of tot het op of na het tijdstip van ingang waarschijnlijk overschrijden, van een in bijlage 2 opgenomen grenswaarde;&lt;/p&gt;&lt;p&gt;b. dat, met inachtneming van het vijfde lid en de krachtens dat lid gestelde regels:&lt;/p&gt;&lt;p&gt;1°. de concentratie in de buitenlucht van de desbetreffende stof als gevolg van die uitoefening of toepassing per saldo verbetert of ten minste gelijk blijft, of&lt;/p&gt;&lt;p&gt;2°. bij een beperkte toename van de concentratie van de desbetreffende stof, door een met die uitoefening of toepassing samenhangende maatregel of een door die uitoefening of toepassing optredend effect, de luchtkwaliteit per saldo verbetert;&lt;/p&gt;&lt;p&gt;c. dat een uitoefening of toepassing, rekening houdend met de effecten op de luchtkwaliteit van onlosmakelijk met die uitoefening of toepassing samenhangende maatregelen ter verbetering van de luchtkwaliteit, niet in betekenende mate bijdraagt aan de concentratie in de buitenlucht van een stof waarvoor in bijlage 2 een grenswaarde is opgenomen;&lt;/p&gt;&lt;p&gt;d. dat een uitoefening dan wel toepassing is genoemd of beschreven in, dan wel betrekking heeft op, een ontwikkeling of voorgenomen besluit welke is genoemd of beschreven in, dan wel past binnen of in elk geval niet in strijd is met een op grond van artikel 5.12, eerste lid, of artikel 5.13, eerste lid, vastgesteld programma.&lt;/p&gt;&lt;p&gt;Ingevolge het tweede lid, aanhef en onder g, sub 1°, van dat artikel zijn de in het eerste lid bedoelde bevoegdheden of wettelijke voorschriften de bevoegdheden en wettelijke voorschriften, bedoeld in artikel 2.4 van de Wabo, voor zover die bevoegdheid betrekking heeft op activiteiten met betrekking tot een inrichting als bedoeld in artikel 2.1, eerste lid, onder e, van die wet.&lt;/p&gt;&lt;p&gt;Ingevolge artikel 5.19, eerste lid, vindt het beoordelen van de luchtkwaliteit overeenkomstig de bij of krachtens deze paragraaf gestelde regels plaats in alle agglomeraties en zones, aangewezen krachtens artikel 5.22.&lt;/p&gt;&lt;p&gt;Ingevolge het tweede lid van dit artikel vindt in afwijking van het eerste lid op de volgende locaties geen beoordeling van de luchtkwaliteit plaats met betrekking tot luchtkwaliteitseisen voor de bescherming van de gezondheid van de mens, opgenomen in bijlage 2:&lt;/p&gt;&lt;p&gt;a. locaties die zich bevinden in gebieden waartoe leden van het publiek geen toegang hebben en waar geen vaste bewoning is;&lt;/p&gt;&lt;p&gt;b. terreinen waarop een of meer inrichtingen zijn gelegen, waar bepalingen betreffende gezondheid en veiligheid op arbeidsplaatsen als bedoeld in artikel 5.6, tweede lid, van toepassing zijn;&lt;/p&gt;&lt;p&gt;c. de rijbaan van wegen en de middenberm van wegen, tenzij voetgangers normaliter toegang tot de middenberm hebben.&lt;/p&gt;&lt;p&gt;Ingevolge artikel 1.1a, eerste lid, van de Wabo wordt een bedrijfswoning, behorend tot of voorheen behorend tot een landbouwinrichting, die op grond van het bestemmingsplan door een derde bewoond mag worden, met betrekking tot die inrichting voor de toepassing van deze wet en de daarop berustende bepalingen beschouwd als onderdeel van die inrichting, tenzij bij of krachtens deze wet anders is bepaald.&lt;/p&gt;&lt;p&gt;5. Ingevolge artikel 4, lid 4.1.1, van de planregels zijn de voor “Agrarisch - Agrarisch Bedrijf” aangewezen gronden bestemd voor:&lt;/p&gt;&lt;p&gt;a. een agrarisch bedrijf met de daarbij behorende voorzieningen, met een geheel of in hoofdzaak grondgebonden agrarische bedrijfsvoering, waarbij per (gekoppeld) bouwvlak niet meer dan één bedrijf is toegestaan;&lt;/p&gt;&lt;p&gt;b. agrarisch grondgebruik;&lt;/p&gt;&lt;p&gt;c. behoud en ontwikkeling van de bestaande landschappelijke karakteristiek;&lt;/p&gt;&lt;p&gt;d. het aantal op de verbeelding aangeduide bedrijfswoningen; er is één bedrijfswoning toegestaan ter plaatse van de aanduiding “bedrijfswoning”, er is geen bedrijfswoning toegestaan ter plaatse van de aanduiding “bedrijfswoning uitgesloten”; indien er méér dan een bedrijfswoning is toegestaan is het maximaal aantal bedrijfswoningen aangegeven via een aanduiding, bij een gekoppeld bouwvlak is uitwisseling van bedrijfswoningen tussen de bouwvlakken mogelijk, met dien verstande dat het maximaal aantal toegestane bedrijfswoningen niet wordt overschreden.&lt;/p&gt;&lt;p&gt;Ingevolge lid 4.5.1 wordt onder gebruiken en/of laten gebruiken in strijd met het bestemmingsplan ten minste verstaan het gebruik van gronden en opstallen:&lt;/p&gt;&lt;p&gt;(…);&lt;/p&gt;&lt;p&gt;aa. voor bewoning van de bedrijfswoning door derden uitgezonderd ter plaatse van de aanduiding “specifieke vorm van wonen - voormalige agrarische bedrijfswoning”;&lt;/p&gt;&lt;p&gt;(…).&lt;/p&gt;&lt;p&gt;6. Aan het perceel [locatie 2] is in het plan de aanduiding “specifieke vorm van wonen - voormalige agrarische bedrijfswoning” toegekend. Op dit perceel staat een woning die in eigendom toebehoort aan [belanghebbende] en door haar wordt bewoond. Zij heeft geen bindingen met de inrichting van [appellante].&lt;/p&gt;&lt;p&gt;Zoals hiervoor overwogen onder 3.2 is de Richtlijn geïmplementeerd in titel 5.2 van de Wet milieubeheer en bijlage 2 bij die wet. Uit artikel 5.16 van die wet volgt dat bij het verlenen van een omgevingsvergunning voor activiteiten met betrekking tot een inrichting als bedoeld in artikel 2, eerste lid, onder e, van de Wabo die gevolgen kan hebben voor de luchtkwaliteit, in het kader van een beoordeling van die luchtkwaliteit gebruik dient te worden gemaakt van een of meer van de in het eerste lid genoemde gronden en daarbij aannemelijk dient te worden gemaakt hetgeen onder de desbetreffende gronden is vermeld. In artikel 5.19, eerste en tweede lid, van die wet is bepaald op welke plaatsen een beoordeling van de luchtkwaliteit dient plaats te vinden. In beginsel dient de luchtkwaliteit in alle agglomeraties en zones beoordeeld te worden. Ingevolge artikel 5.19, tweede lid, onder b, vindt geen beoordeling plaats op terreinen waarop een of meer inrichtingen zijn gelegen, waar bepalingen betreffende gezondheid en veiligheid op arbeidsplaatsen als bedoeld in artikel 5.6, tweede lid, van toepassing zijn. De vraag is of het perceel [locatie 2], waarop de woning van [belanghebbende] staat, valt onder deze uitzondering op het uitgangspunt dat de luchtkwaliteit op iedere plaats beoordeeld dient te worden.&lt;/p&gt;&lt;p&gt;Vooropgesteld dient te worden dat artikel 1.1a van de Wabo een bepaling betreft die ziet op de omvang van een inrichting voor de toepassing van die wet en de daarop rustende bepalingen. Dat een bedrijfswoning, zoals in dit geval, op grond van het bestemmingsplan door een derde bewoond mag worden en daarom voor de toepassing van de Wabo en de daarop rustende bepalingen wordt beschouwd als onderdeel van die inrichting, staat los van de vraag of ingevolge artikel 5.19, tweede lid, van de Wet milieubeheer de luchtkwaliteit ter plaatse van het perceel waarop die woning staat al dan niet moet worden beoordeeld. Naar het oordeel van de Afdeling kan het perceel waarop een voormalige agrarische bedrijfswoning staat die door een derde mag worden bewoond, niet worden aangemerkt als een terrein waarop een of meer inrichtingen zijn gelegen, waar bepalingen betreffende gezondheid en veiligheid op arbeidsplaatsen als bedoeld in artikel 5.6, tweede lid, van toepassing zijn. Een dergelijk perceel kan immers niet worden aangemerkt als een arbeidsplaats als bedoeld in artikel 5.6, tweede lid, van de Wet milieubeheer. Een dergelijke plaats is in artikel 2 van de Richtlijn 89/654/EEG van de Raad van 30 november 1989 gedefinieerd als elke plaats die bestemd is als locatie voor werkplekken in gebouwen van de onderneming en/of inrichting, met inbegrip van elke andere plaats op het terrein van de onderneming en/of inrichting waartoe de werknemer in het kader van zijn werk toegang heeft. Gelet op het vorenstaande heeft de raad zich ten onrechte op het standpunt gesteld dat bij de eventuele verlening van een omgevingsvergunning voor de inrichting van [appellante] die gevolgen kan hebben voor de luchtkwaliteit, die luchtkwaliteit niet beoordeeld zal hoeven te worden ter plaatse van het perceel [locatie 2] en dat de toekenning van de bestreden aanduiding daarom geen gevolgen zal hebben voor de ontwikkelingsmogelijkheden van de inrichting. Aan het vorenstaande doet niet af dat in de Memorie van Toelichting op de Wijziging van de Wet algemene bepalingen omgevingsrecht en enkele andere wetten om de planologische status van gronden en opstallen bepalend te laten zijn voor de mate van milieubescherming alsmede om de positie van agrarische bedrijfswoningen aan te passen (plattelandswoningen) (Kamerstukken II, 2011-12, 33 078, nr. 3, p. 5) is vermeld dat als een voormalige bedrijfswoning in juridisch-planologisch opzicht nog deel uitmaakt van het bijbehorende bedrijf, deze voormalige bedrijfswoning niet wordt beschermd tegen de emissie van fijn stof vanuit dat “eigen” bedrijf. Daarmee wordt het bepaalde in artikel 5.19, eerste en tweede lid, van de Wet milieubeheer immers miskend.&lt;/p&gt;&lt;p&gt;Gelet op het vorenstaande heeft de raad niet deugdelijk gemotiveerd waarom, gelet op de belangen van [appellante], de toekenning van de aanduiding “specifieke vorm van wonen - voormalige agrarische bedrijfswoning” aan het perceel [locatie 2] strekt ten behoeve van een goede ruimtelijke ordening.&lt;/p&gt;&lt;p&gt;Het betoog slaagt.&lt;/p&gt;&lt;p&gt;7. In hetgeen [appellante] heeft aangevoerd ziet de Afdeling aanleiding voor het oordeel dat het bestreden besluit, voor zover het betreft de aanduiding “specifieke vorm van wonen - voormalige agrarische bedrijfswoning” voor het perceel [locatie 2] te Weert, is genomen in strijd met artikel 3:46 van de Awb. Het beroep is gegrond, zodat het bestreden besluit in zoverre dient te worden vernietigd. Gelet op het vorengaande behoeven de overige gronden geen bespreking meer.&lt;/p&gt;&lt;p&gt;8. Uit oogpunt van rechtszekerheid en gelet op artikel 1.2.3 van het Besluit ruimtelijke ordening, ziet de Afdeling aanleiding de raad op te dragen het hierna in de beslissing nader aangeduide onderdeel van deze uitspraak binnen vier weken na verzending van de uitspraak te verwerken in het elektronisch vastgestelde plan dat te raadplegen is op de landelijke voorziening, www.ruimtelijkeplannen.nl.&lt;/p&gt;&lt;h3&gt;Beslissing&lt;/h3&gt;&lt;p&gt;De Afdeling bestuursrechtspraak van de Raad van State:&lt;/p&gt;&lt;p&gt;I. verklaart het beroep gegrond;&lt;/p&gt;&lt;p&gt;II. vernietigt het besluit van de raad van de gemeente Weert van 26 juni 2013 tot vaststelling van het bestemmingsplan “Buitengebied 2011”, voor zover het betreft de aanduiding “specifieke vorm van wonen - voormalige agrarische bedrijfswoning” voor het perceel [locatie 2] te Weert;&lt;/p&gt;&lt;p&gt;III. draagt de raad van de gemeente Weert op om binnen vier weken na verzending van deze uitspraak ervoor zorg te dragen dat het hiervoor vermelde onderdeel II wordt verwerkt in het elektronisch vastgestelde plan dat te raadplegen is op de landelijke voorziening, www.ruimtelijkeplannen.nl;&lt;/p&gt;&lt;p&gt;IV. veroordeelt de raad van de gemeente Weert tot vergoeding van bij [appellante] in verband met de behandeling van het beroep opgekomen proceskosten tot een bedrag van € 980,00 (zegge: negenhonderdtachtig euro), geheel toe te rekenen aan door een derde beroepsmatig verleende rechtsbijstand;&lt;/p&gt;&lt;p&gt;V. gelast dat de raad van de gemeente Weert aan [appellante] en anderen het door hen voor de behandeling van het beroep betaalde griffierecht ten bedrage van € 318,00 (zegge: driehonderdachttien euro) vergoedt.&lt;/p&gt;&lt;h3&gt;Noot&lt;/h3&gt;&lt;p&gt;Op 1 januari 2013 is de “Wet plattelandswoningen” in werking getreden (de Wet van 12 juli 2012 tot wijziging van de Wet algemene bepalingen omgevingsrecht en enkele andere wetten om de planologische status van gronden en opstallen bepalend te laten zijn voor de mate van milieubescherming alsmede om de positie van agrarische bedrijfswoningen aan te passen). Doelstelling van deze wet was, kort gezegd, om de bewoning van een bedrijfswoning, behorend of voorheen behorend tot een landbouwinrichting, door derden mogelijk te maken, zonder dat daarbij het betrokken agrarisch bedrijf wordt belemmerd in de bedrijfsvoering en ontwikkelingsmogelijkheden (zie voor een uitgebreidere toelichting op deze wetswijziging o.a. P.P.A. Bodden, “Het wetsvoorstel voor de plattelandswoning”, &lt;span class="Cursief"&gt;Agr.r.&lt;/span&gt; 2012, nr. 1). Nu, iets meer dan twee jaar later, is gedeeltelijk een streep gezet door deze wet. De beoordeling van plattelandswoningen is in strijd met titel 5.2 van de Wet milieubeheer (hierna: Wm) betreffende luchtkwaliteitseisen. Dit volgt uit onderhavige uitspraak van de Afdeling.&lt;/p&gt;&lt;p&gt;Aan de orde was het bestemmingsplan “Buitengebied 2011” van de gemeente Weert. Tegen dit bestemmingsplan heeft een varkenshouder beroep aangetekend om reden dat hij zich niet kon verenigen met de daarin geboden mogelijkheid voor een plattelandswoning. Meer specifiek ging het om de aanduiding “specifieke vorm van wonen – voormalige agrarische bedrijfswoning” die was toegekend aan het perceel, direct grenzend aan het perceel waarop zijn bedrijf was gelegen. Beide percelen maken op grond van het bestemmingsplan deel uit van hetzelfde bestemmingsvlak. De varkenshouder vreesde dat deze plattelandswoning de ontwikkelingsmogelijkheden van zijn bedrijf zou belemmeren. Hij stelde zich op het standpunt dat gelet op de Richtlijn 2008/50/EG van de Raad van 20 mei 2008 betreffende de luchtkwaliteit en schonere lucht voor Europa (hierna: Richtlijn luchtkwaliteit) de luchtkwaliteit ook beoordeeld dient te worden ter plaatse van de plattelandswoning. De gemeenteraad stelde zich op het standpunt dat het toekennen van deze aanduiding geen belemmeringen vanwege het aspect luchtkwaliteit met zich kan brengen voor de ontwikkeling van de varkenshouderij, nu de bewuste woning gelet op artikel 1.1a, eerste lid, van de Wet algemene bepalingen omgevingsrecht (hierna: Wabo) deel uitmaakt van de varkenshouderij (de landbouwinrichting) en de luchtkwaliteit daarom ter plaatse van die woning niet beoordeeld hoeft te worden.&lt;/p&gt;&lt;p&gt;Dat een bedrijfswoning, zoals in onderhavige uitspraak het geval is, conform artikel 1.1a, eerste lid, Wabo op grond van het bestemmingsplan (of een beheersverordening of een omgevingsvergunning planologisch strijdig gebruik, op grond van artikel 2.12, eerste lid, sub a, onder 3, Wabo) door een derde bewoond mag worden en daarom voor de toepassing van de Wabo en de daarop berustende bepalingen wordt beschouwd als onderdeel van die inrichting, staat echter los van de vraag of de luchtkwaliteit ter plaatse van het perceel waarop die woning staat al dan niet moet worden beoordeeld. Voor de beantwoording van die vraag is de Afdeling uitvoerig ingegaan op de Richtlijn luchtkwaliteit en titel 5.2 van de Wet milieubeheer (hierna: Wm), waarin de Richtlijn luchtkwaliteit is geïmplementeerd. Hieruit volgt het uitgangspunt dat de luchtkwaliteit in alle zones en agglomeraties moet worden beoordeeld, tenzij sprake is van een van de uitzonderingssituaties, zoals opgenomen in artikel 5.19, tweede lid, Wm. Voor onderhavige kwestie is met name artikel 5.19, tweede lid, sub b, Wm van belang. Op grond hiervan behoeft namelijk geen beoordeling van de luchtkwaliteit plaats te vinden op terreinen waarop een of meer inrichtingen zijn gelegen, waar bepalingen betreffende gezondheid en veiligheid op arbeidsplaatsen als bedoeld in artikel 5.6, tweede lid, Wm van toepassing zijn.&lt;/p&gt;&lt;p&gt;Naar het oordeel van de Afdeling kan het perceel waarop een voormalige agrarische bedrijfswoning staat die door een derde mag worden bewoond, niet als een terrein als bedoeld in artikel 5.19, tweede lid, sub b, Wm worden aangemerkt. Een dergelijk perceel betreft namelijk geen arbeidsplaats als bedoeld in artikel 5.6, tweede lid, Wm c.q. als bedoeld in Richtlijn 89/654/EEG. Dit betekent dat voor het perceel waarop de (plattelands)woning is gelegen het uitgangspunt geldt dat de luchtkwaliteit beoordeeld dient te worden; er is geen van de uitzonderingen op dit uitgangspunt van toepassing. Dat in de Memorie van Toelichting op de Wet plattelandswoningen is vermeld dat als een voormalige bedrijfswoning in juridisch-planologisch opzicht nog deel uitmaakt van het bijbehorende bedrijf, deze voormalige bedrijfswoning niet wordt beschermd tegen de emissie van fijn stof vanuit dat “eigen” bedrijf, doet hieraan naar het oordeel van de Afdeling niets af. Daarmee wordt namelijk het bepaalde in artikel 5.19, eerste en tweede lid, Wm miskend.&lt;/p&gt;&lt;p&gt;Naar mijn mening heeft de Afdeling met deze overwegingen een juiste uitleg gegeven aan titel 5.2 Wm en de Richtlijn luchtkwaliteit. Eerder attendeerde Van den Brink hier al op in haar artikel in onderhavig tijdschrift (A. van den Brink, “De wet plattelandswoning: in strijd met de Europese richtlijn betreffende de luchtkwaliteit?”, Tijdschrift voor Agrarisch Recht, 2013, nr. 12). Anders dan de wetgever bij het aannemen van de Wet plattelandswoningen heeft aangenomen, kan het planologisch toestaan van een plattelandswoning dus wel degelijk de ontwikkelingsmogelijkheden voor een agrarisch bedrijf belemmeren. Bij het verlenen van een omgevingsvergunning voor een agrarisch bedrijf dat gevolgen kan hebben voor de luchtkwaliteit, zal immers de luchtkwaliteit ook beoordeeld moeten worden ter plaatse van het perceel waarop de (plattelands)woning is gelegen. In zoverre heeft de Afdeling met onderhavige uitspraak dan ook een streep gezet door de Wet plattelandswoningen.&lt;/p&gt;&lt;p&gt;De uitspraak betekent niet dat nimmer een plattelandswoning meer mogelijk gemaakt kan worden. Wel is nu duidelijk dat, anders dan op grond van de Wet plattelandswoningen de bedoeling was, bij het planologisch mogelijk maken van een plattelandswoning ook een beoordeling van de luchtkwaliteit moet worden uitgevoerd. Slechts wanneer aan de grenswaarden voor luchtkwaliteit wordt voldaan, mag de plattelandswoning planologisch mogelijk worden gemaakt. Daarnaast dient echter ook rekening gehouden te worden met de bedrijfsvoering en ontwikkelingsmogelijkheden van omliggende agrarische bedrijven, nu zij hierin mogelijk kunnen worden belemmerd door het planologisch mogelijk maken van een plattelandswoning. Het bevoegd gezag zal dit mee moeten nemen bij de beoordeling van de vraag of met het planologisch mogelijk maken van een plattelandswoning nog sprake is van een goede ruimtelijke ordening. Het laatste woord zal hierover dus nog niet gezegd zijn.&lt;/p&gt;&lt;p&gt;F.H. Damen&lt;/p&gt;&lt;p class="Kaderkop"&gt;﻿Diversen﻿&lt;/p&gt;&lt;p class="JurisprudentieArtikelnummer"&gt;5798&lt;/p&gt;&lt;p class="BroodtekstSchreefloos"&gt;Hoge Raad 30 januari 2015, ECLI:NL:HR:2015:159&lt;/p&gt;&lt;p class="BroodtekstSchreefloos"&gt;(Portsight)&lt;/p&gt;&lt;p class="BroodtekstSchreefloos"&gt;(F.B. Bakels, A.M.J. van Buchem-Spapens,  C.A. Streefkerk, A.H.T. Heisterkamp en  T.H. Tanja-van den Broek)&lt;/p&gt;&lt;h3&gt;Bijzondere last.&lt;/h3&gt;&lt;p&gt;[Burgerlijk Wetboek artt. 6:228, 7:15, Algemene wet  bestuursrecht art. 3:41]&lt;/p&gt;&lt;p&gt;&lt;span class="Cursief"&gt;In dit kort geding komt de Hoge Raad gedeeltelijk terug op zijn standpunt zoals verwoord in zijn arrest van 27 februari 2004 (NJ 2004/635, Bos/Smeenk). &lt;/span&gt;&lt;/p&gt;&lt;p&gt;&lt;span class="Cursief"&gt;“Zoals is beslist in HR 27 februari 2004 (…), staat aan toepassing van art. 7:15 BW niet in de weg dat het gaat om een last of beperking met een publiekrechtelijk karakter, en is voor het antwoord op de vraag of deze bepaling van toepassing is, slechts bepalend of de lasten op de desbetreffende zaak in het bijzonder rusten. &lt;/span&gt;&lt;/p&gt;&lt;p&gt;&lt;span class="Cursief"&gt;In zojuist genoemd arrest is voor de bevestigende beantwoording van de vraag of de daarin aan de orde zijnde ruilverkavelingslasten een ‘bijzondere’ last of beperking vormen als bedoeld in art. 7:15 lid 1 BW, in aanmerking genomen “dat niet op alle agrarische percelen in Nederland ruilverkavelingslasten rusten”, en is voorts overwogen: ”De omstandigheid dat de ruilverkavelingslasten mede rusten op andere percelen die in één en dezelfde ruilverkaveling zijn begrepen, brengt niet mee dat die lasten niet als bijzonder zijn aan te merken.“ In de literatuur is kritiek geuit op de aldus geformuleerde maatstaf om te bepalen of sprake is van een ‘bijzondere’ last of beperking, omdat deze formulering te ruim en onbepaald zou zijn en onwenselijke gevolgen kan hebben (…).&lt;/span&gt;&lt;/p&gt;&lt;p&gt;&lt;span class="Cursief"&gt;De Hoge Raad ziet mede hierin aanleiding tot heroverweging van de in genoemd arrest gegeven invulling van het vereiste dat het moet gaan om een ‘bijzondere’ last of beperking.&lt;/span&gt;&lt;/p&gt;&lt;p&gt;Met noot R.M. Van Opstal en G.J. M. de Jager&lt;/p&gt;&lt;h3&gt;Arrest&lt;/h3&gt;&lt;p&gt;in de zaak van:&lt;/p&gt;&lt;p&gt;PORTSIGHT B.V.,&lt;/p&gt;&lt;p&gt;gevestigd te Werkendam,&lt;/p&gt;&lt;p&gt;EISERES tot cassatie,&lt;/p&gt;&lt;p&gt;advocaat: aanvankelijk mr. R.P.J.L. Tjittes en mr. L. Kelkensberg, thans mr. R.P.J.L. Tjittes,&lt;/p&gt;&lt;p&gt;t e g e n&lt;/p&gt;&lt;p&gt;[verweerster],&lt;/p&gt;&lt;p&gt;gevestigd te [vestigingsplaats],&lt;/p&gt;&lt;p&gt;VERWEERSTER in cassatie,&lt;/p&gt;&lt;p&gt;advocaat: mr. M.J. Schenck.&lt;/p&gt;&lt;p&gt;Partijen zullen hierna ook worden aangeduid als Portsight en [verweerster].&lt;/p&gt;&lt;h3&gt;1 Het geding in feitelijke instanties&lt;/h3&gt;&lt;p&gt;Voor het verloop van het geding in feitelijke instanties verwijst de Hoge Raad naar de navolgende stukken:&lt;/p&gt;&lt;p&gt;a. het vonnis in de zaak 244952/ KG ZA 12-44 van de voorzieningenrechter in de rechtbank Breda van 21 februari 2012;&lt;/p&gt;&lt;p&gt;b. de arresten in de zaak HD 200.103.468 van het gerechtshof ’s-Hertogenbosch van 8 mei 2012 en 16 april 2013.&lt;/p&gt;&lt;p&gt;De arresten van het hof zijn aan dit arrest gehecht.&lt;/p&gt;&lt;h3&gt;2 Het geding in cassatie&lt;/h3&gt;&lt;p&gt;Tegen het arrest van het hof van 16 april 2013 heeft Portsight beroep in cassatie ingesteld.&lt;/p&gt;&lt;p&gt;De cassatiedagvaarding is aan dit arrest gehecht en maakt daarvan deel uit.&lt;/p&gt;&lt;p&gt;[verweerster] heeft geconcludeerd tot verwerping van het beroep.&lt;/p&gt;&lt;p&gt;De zaak is voor partijen toegelicht door hun advocaten en voor Portsight mede door mr. L Kelkensberg en voor [verweerster] mede door mr. R.L.M.M. Tan.&lt;/p&gt;&lt;p&gt;De conclusie van de plaatsvervangend Procureur-Generaal strekt tot vernietiging van het bestreden arrest en tot verwijzing ter verdere beoordeling en beslissing.&lt;/p&gt;&lt;p&gt;Namens [verweerster] is door haar advocaat en door mr. R.L.M.M. Tan bij brief van 8 oktober 2014 op die conclusie gereageerd.&lt;/p&gt;&lt;h3&gt;3 Beoordeling van het middel&lt;/h3&gt;&lt;p&gt;3.1 In cassatie kan worden uitgegaan van de in de conclusie van de plaatsvervangend Procureur-Generaal onder 2 vermelde feiten. Voor zover in cassatie van belang komen deze op het volgende neer.&lt;/p&gt;&lt;p&gt;(i) [verweerster] heeft in april 2008 een bedrijfsterrein met alle daartoe behorende bestanddelen (hierna ook: het bouwterrein), gelegen in [vestigingsplaats], aan Portsight verkocht tegen een koopsom van € 901.530,- excl. btw.&lt;/p&gt;&lt;p&gt;(ii) Het bouwterrein zou geleverd worden op 14 juli 2008 of zoveel eerder of later als partijen nader zouden overeenkomen. De levering heeft evenwel pas plaatsgevonden op 9 augustus 2012, nadat Portsight in de onderhavige procedure door de voorzieningenrechter op straffe van een dwangsom was veroordeeld haar medewerking aan de levering te verlenen.&lt;/p&gt;&lt;p&gt;(iii) In de Staatscourant van 12 juli 2006 is gepubliceerd het Besluit van 4 juli 2006 van de Staatssecretaris van Verkeer en Waterstaat tot vaststelling van de Beleidsregels grote rivieren (hierna: de Beleidsregels), met een toelichting en met als bijlage een kaart waarop het toepassingsgebied van de Beleidsregels is weergegeven. Blijkens deze kaart en de toelichting op art. 2 van de Beleidsregels behoort tot dat toepassingsgebied onder meer het stroomgebied van de Boven Merwede en de Nieuwe Merwede, waarbinnen ook het bouwterrein is gelegen.&lt;/p&gt;&lt;p&gt;(iv) Voor het realiseren van de voorgenomen bebouwing op het bouwterrein diende ingevolge de Beleidsregels, in verband met het verkrijgen van de benodigde toestemming, met Rijkswaterstaat overeenstemming te worden bereikt over de omvang van die bebouwing en over compenserende waterberging.&lt;/p&gt;&lt;p&gt;(v) Op grond van de Beleidsregels dienen op het bouwterrein watergebonden activiteiten te worden uitgeoefend. Uit een brief van Rijkswaterstaat&lt;/p&gt;&lt;p&gt;Zuid-Holland van 2 december 2010 volgt voorts dat maximaal 8.400 m2 mag worden bebouwd, dat een maximaal bouwvolume geldt van 100.000 m3, en dat de hoeveelheid ruimte die als gevolg van de bouwplannen gecompenseerd dient te worden 3.360 m3 is.&lt;/p&gt;&lt;p&gt;(vi) In de conceptakten van levering betreffende de overdracht van het bouwterrein is als bijzondere bepaling opgenomen:&lt;/p&gt;&lt;p&gt;“Ter verkrijging van de bouwvergunning moet Rijkswaterstaat meewerken. Rijkswaterstaat eist compensatie in verband met ruimte voor de rivier. De kosten en de uitvoering van die compensatie komen voor rekening van verkoper”.&lt;/p&gt;&lt;p&gt;(vii) Bij brief van 13 februari 2012 is namens Portsight aan [verweerster] meegedeeld dat, indien de in de brief van Rijkswaterstaat van 2 december 2010 genoemde compensatiemaatregelen niet zijn genomen, zulks een belemmering vormt om het bouwterrein als bouwgrond aan Portsight over te dragen en dat Portsight in dat geval de koopovereenkomst ontbindt op voorwaarde dat [verweerster] niet instemt met de door Portsight bedongen korting, omdat [verweerster] al ruim 3,5 jaar de gelegenheid heeft gehad om het desbetreffende perceel aan Portsight over te dragen.&lt;/p&gt;&lt;p&gt;3.2 [verweerster] vordert in dit kort geding, onder meer, veroordeling van Portsight tot ondertekening van de transportakte ten overstaan van de notaris, op straffe van verbeurte van een dwangsom. Portsight heeft zich verweerd met een beroep op (voorwaardelijke) ontbinding van de koopovereenkomst op de grond dat het bouwterrein bij de levering niet beantwoordde aan de koopovereenkomst, onder meer doordat het bouwterrein niet vrij is van alle bijzondere lasten en beperkingen in de zin van art. 7:15 lid 1 BW.&lt;/p&gt;&lt;p&gt;3.3 De voorzieningenrechter heeft de vordering toegewezen, en het bedrag aan te verbeuren boetes gemaximeerd op € 100.000,--. Portsight heeft vervolgens onder protest haar medewerking aan de levering verleend (zie hiervoor in 3.1 onder (ii)).&lt;/p&gt;&lt;p&gt;3.4 Het hof heeft het vonnis van de voorzieningenrechter bekrachtigd. Het oordeelde, voor zover in cassatie van belang, dat het beroep van Portsight op art. 7:15 BW faalt. Het overwoog daartoe in rov. 7.6.5, samengevat, het volgende.&lt;/p&gt;&lt;p&gt;De Beleidsregels zijn reeds in juli 2006 en dus ruim anderhalf jaar voordat tussen partijen de koop betreffende het bouwterrein werd gesloten, openbaar gemaakt. De Beleidsregels gelden in het algemeen voor alle bouwpercelen in het stroomgebied van de in art. 2 van de Beleidsregels met name genoemde grote rivieren in Nederland, waaronder de Boven Merwede, in welk gebied het bouwterrein is gelegen. Niet kan dus worden gezegd dat de Beleidsregels aan het bouwterrein verbonden bijzondere lasten met zich brengen. Daarom is niet voldaan aan een van de twee cumulatief vereiste eigenschappen voor een kwalificatie als bijzondere last of beperking in de zin van art. 7:15 BW. Aan de andere eigenschap, te weten dat de uit de Beleidsregels voortspruitende lasten kwalitatieve werking hebben, is wel voldaan.&lt;/p&gt;&lt;p&gt;De voorzieningenrechter heeft dan ook met juistheid geoordeeld dat het krachtens de Beleidsregels treffen van compenserende maatregelen niet een bijzondere last is, zodat dit voor rekening en risico van Portsight als koper komt. Datzelfde geldt voor de eveneens op de Beleidsregels gebaseerde beperkingen, inhoudende dat maximaal 8.400 m2 mag worden gebouwd, dat een maximaal bouwvolume geldt van 100.000 m3 en dat op het bouwterrein watergebonden activiteiten worden uitgeoefend. Uit het voorgaande volgt dat de verplichting van [verweerster] om de compenserende maatregelen te treffen niet kan zijn gebaseerd op een bijzonder karakter van deze last als bedoeld in art. 7:15 BW, maar uitsluitend op het feit dat partijen dit zijn overeengekomen. De overeenkomst tussen partijen verplicht [verweerster] niet om de compenserende maatregelen reeds voor de levering van het bouwterrein uit te voeren. In zoverre is zij dan ook niet tekortgeschoten in de nakoming van haar verbintenissen.&lt;/p&gt;&lt;p&gt;3.5 Onderdeel 1 van het middel bestrijdt het hiervoor in 3.4 weergegeven oordeel dat de uit de Beleidsregels voortvloeiende verplichtingen geen bijzondere lasten of beperkingen zijn in de zin van art. 7:15 BW. Betoogd wordt dat deze verplichtingen niet gelden voor alle bouwterreinen in Nederland, of voor alle bouwterreinen in het rivierbed van alle rivieren in Nederland, maar enkel voor bouwterreinen binnen het rivierbed van de in de Beleidsregels genoemde rivieren, en dat derhalve geen sprake is van lasten of beperkingen die rusten op alle zaken van dezelfde soort.&lt;/p&gt;&lt;p&gt;3.6.1 Art. 7:15 lid 1 BW bepaalt, voor zover thans van belang, dat de verkoper verplicht is de verkochte zaak in eigendom over te dragen vrij van alle bijzondere lasten en beperkingen. Blijkens de geschiedenis van de totstandkoming van deze bepaling gaat het alleen om “de lasten en beperkingen die de verkochte zaak in het bijzonder betreffen, en niet die welke drukken op alle zaken van dezelfde soort, zoals belastingen en retributies” (T.M., Parl. Gesch. Boek 7 (Inv. 3, 5 en 6), p. 113). Zoals is beslist in HR 27 februari 2004, ECLI:NL:HR:2004:AN9072, NJ 2004/635 (Bos/Smeenk), staat aan toepassing van art. 7:15 BW niet in de weg dat het gaat om een last of beperking met een publiekrechtelijk karakter, en is voor het antwoord op de vraag of deze bepaling van toepassing is, slechts bepalend of de lasten op de desbetreffende zaak in het bijzonder rusten.&lt;/p&gt;&lt;p&gt;3.6.2 In zojuist genoemd arrest is voor de bevestigende beantwoording van de vraag of de daarin aan de orde zijnde ruilverkavelingslasten een ‘bijzondere’ last of beperking vormen als bedoeld in art. 7:15 lid 1 BW, in aanmerking genomen “dat niet op alle agrarische percelen in Nederland ruilverkavelingslasten rusten”, en is voorts overwogen: “De omstandigheid dat de ruilverkavelingslasten mede rusten op andere percelen die in één en dezelfde ruilverkaveling zijn begrepen, brengt niet mee dat die lasten niet als bijzonder zijn aan te merken.” In de literatuur is kritiek geuit op de aldus geformuleerde maatstaf om te bepalen of sprake is van een ‘bijzondere’ last of beperking, omdat deze formulering te ruim en onbepaald zou zijn en onwenselijke gevolgen kan hebben (zie de literatuur vermeld in de conclusie van de plaatsvervangend Procureur-Generaal onder 12 en 13, alsmede de rechtspraak aldaar weergegeven onder 15).&lt;/p&gt;&lt;p&gt;De Hoge Raad ziet mede hierin aanleiding tot heroverweging van de in genoemd arrest gegeven invulling van het vereiste dat het moet gaan om een ‘bijzondere’ last of beperking.&lt;/p&gt;&lt;p&gt;3.6.3 Bij deze heroverweging wordt in aanmerking genomen dat het bij lasten en beperkingen die privaatrechtelijk van karakter zijn (bijvoorbeeld een beperkt recht, een beslag of een kwalitatief recht), steeds gaat om een last of beperking die specifiek op de desbetreffende zaak betrekking heeft. Er bestaat geen goede grond om bij lasten en beperkingen van publiekrechtelijke aard van een wezenlijk ruimere invulling uit te gaan. Dat stemt ook overeen met de hiervoor in 3.6.1 geciteerde zinsnede uit de T.M. (“lasten en beperkingen die de verkochte zaak in het bijzonder betreffen”). Kennelijk bestaat naar het oordeel van de wetgever slechts voldoende rechtvaardiging om de verkoper te belasten met de in art. 7:15 BW bedoelde verplichtingen, indien de lasten of beperkingen de verkochte zaak in het bijzonder betreffen. In de regel kan immers ervan worden uitgegaan dat de verkoper (beter dan de koper) op de hoogte is van specifiek op de door hem verkochte zaak betrekking hebbende lasten en beperkingen. Publiekrechtelijke lasten of beperkingen die niet specifiek op de verkochte zaak betrekking hebben, zullen daarentegen niet in de regel beter kenbaar zijn voor de verkoper dan voor de koper.&lt;/p&gt;&lt;p&gt;Om deze redenen bestaat geen goede grond art. 7:15 lid 1 BW ook van toepassing te achten indien de lasten of beperkingen voortvloeien uit publiekrechtelijke besluiten van algemene strekking, zoals beleidsregels, verordeningen of bestemmingsplannen.&lt;/p&gt;&lt;p&gt;3.6.4 Gelet op het voorgaande, en voorts met het oog op de rechtszekerheid en de hanteerbaarheid van art. 7:15 lid 1 BW, moet daarom aangenomen worden dat slechts sprake is van een ‘bijzondere’ publiekrechtelijke last of beperking, indien deze haar grondslag vindt in een specifiek (mede) tot (een rechtsvoorganger van) de rechthebbende van de desbetreffende zaak gericht besluit. In zoverre wordt derhalve teruggekomen van de in het arrest Bos/Smeenk geformuleerde maatstaf. Het is redelijk de verkoper te belasten met de in verband hiermee door art. 7:15 BW op hem gelegde risico’s, nu dergelijke besluiten ingevolge art. 3:41 Awb in beginsel door toezending of uitreiking aan de belanghebbende zelf (de rechthebbende van de desbetreffende zaak) bekendgemaakt dienen te worden; deze kan dus bij verkoop van de zaak geacht worden op de hoogte te zijn van de uit dat besluit voortvloeiende lasten en beperkingen, terwijl de koper daarmee doorgaans niet (zonder meer) bekend zal zijn.&lt;/p&gt;&lt;p&gt;Overigens verdient opmerking dat ook de in het arrest Bos/Smeenk aan de orde zijnde ruilverkavelingslasten onder deze specifieke maatstaf zouden zijn gevallen. Ingevolge de destijds geldende Landinrichtingswet werd immers, naar gelang het nut dat het desbetreffende kavel van de ruilverkaveling heeft gehad, per kavel vastgesteld of en tot welk bedrag de desbetreffende rechthebbende diende bij te dragen in de ruilverkavelingslasten. Zulks werd (mede) aan de rechthebbende zelf bekendgemaakt door individuele kennisgeving van de terinzagelegging van de lijst der geldelijke regelingen.&lt;/p&gt;&lt;p&gt;3.6.5 Opmerking verdient nog dat de koper met betrekking tot voor de zaak geldende publiekrechtelijke lasten en beperkingen die niet binnen de aldus getrokken grenzen van art. 7:15 lid 1 BW vallen, in voorkomend geval wel de mogelijkheid ten dienste staat om de verkoper op grond van dwaling (art. 6:228 BW) of non-conformiteit (art. 7:17 BW) aan te spreken.&lt;/p&gt;&lt;p&gt;3.6.6 Tot slot verdient opmerking dat het bepaalde in lid 2 van art. 7:15 BW (een verscherpte aansprakelijkheid van de verkoper voor lasten en beperkingen die voortvloeien uit feiten die vatbaar zijn voor inschrijving in de openbare registers) slechts geldt voor de in lid 1 bedoelde bijzondere lasten en beperkingen.&lt;/p&gt;&lt;p&gt;3.7 Nu de Beleidsregels niet een besluit vormen dat specifiek is gericht tot een of meer eigenaren, kunnen de uit de Beleidsregels voortvloeiende lasten en beperkingen niet worden aangemerkt als ‘bijzonder’ in de zin van art. 7:15 lid 1 BW. Het onderdeel faalt dus.&lt;/p&gt;&lt;p&gt;3.8 De klachten van de onderdelen 2 en 3, alsmede de ‘restklacht’ van het middel, kunnen evenmin tot cassatie leiden. Dit behoeft, gezien art. 81 lid 1 RO, geen nadere motivering nu die klachten niet nopen tot beantwoording van rechtsvragen in het belang van de rechtseenheid of de rechtsontwikkeling.&lt;/p&gt;&lt;h3&gt;4 Beslissing&lt;/h3&gt;&lt;p&gt;De Hoge Raad:&lt;/p&gt;&lt;p&gt;verwerpt het beroep;&lt;/p&gt;&lt;p&gt;veroordeelt Portsight in de kosten van het geding in cassatie, tot op deze uitspraak aan de zijde van [verweerster] begroot op € 818,34 aan verschotten en € 2.200,- voor salaris.&lt;/p&gt;&lt;h3&gt;Noot&lt;/h3&gt;&lt;p&gt;De Hoge Raad geeft in dit arrest een nadere invulling aan de uitleg van het begrip ‘bijzondere’ last zoals neergelegd in art. 7:15 lid 1 BW. Bij de heroverweging wordt in aanmerking genomen dat het bij lasten en beperkingen die privaatrechtelijk van karakter zijn (bijvoorbeeld een beperkt recht, een beslag of een kwalitatief recht), steeds gaat om een last of beperking die specifiek op de desbetreffende zaak betrekking heeft. Er bestaat geen goede grond om bij lasten en beperkingen van publiekrechtelijke aard van een wezenlijk ruimere invulling uit te gaan. De lasten of beperkingen dienen de verkochte zaak in het bijzonder te betreffen. In de regel kan er immers van worden uitgegaan dat de verkoper (beter dan de koper) op de hoogte is van specifiek op de door hem verkochte zaak betrekking hebbende lasten en beperkingen. Publiekrechtelijke lasten of beperkingen die niet specifiek op de verkochte zaak betrekking hebben, zullen daarentegen niet in de regel beter kenbaar zijn voor de verkoper dan voor de koper. Om deze redenen bestaat geen goede grond art. 7:15 lid 1 BW ook van toepassing te achten indien de lasten of beperkingen voortvloeien uit publiekrechtelijke besluiten van algemene strekking, zoals beleidsregels, verordeningen of bestemmingsplannen. Het is redelijk de verkoper te belasten met de in verband hiermee door art. 7:15 BW op hem gelegde risico’s, nu dergelijke besluiten ingevolge art. 3:41 Awb in beginsel door toezending of uitreiking aan de belanghebbende zelf (de rechthebbende van de desbetreffende zaak) bekendgemaakt dienen te worden; Deze kan dus bij verkoop van de zaak geacht worden op de hoogte te zijn van de uit dat besluit voortvloeiende lasten en beperkingen, terwijl de koper daarmee doorgaans niet (zonder meer) bekend zal zijn. Nu de Beleidsregels niet een besluit vormen dat specifiek gericht is tot een of meer eigenaren, kunnen de uit de Beleidsregels voortvloeiende lasten en beperkingen niet worden aangemerkt als ‘bijzonder’ in de zin van art. 7:15 lid 1 BW. Opmerking verdient nog dat de koper met betrekking tot voor de zaak geldende publiekrechtelijke lasten en beperkingen die niet binnen de aldus getrokken grenzen van art. 7:15 lid 1 BW vallen, in voorkomend geval de mogelijkheid ten dienste staat om de verkoper op grond van dwaling (art. 6:228 BW) of non-conformiteit (art. 7:17 BW) aan te spreken.&lt;/p&gt;&lt;p&gt;Een bijzondere publieke last dient in de visie van de Hoge Raad op grond van art. 3:41 Awb aan de verkoper bekend te zijn gemaakt. Lid 1 van dit artikel stelt dat de bekendmaking van besluiten die tot een of meer belanghebbenden zijn gericht, geschiedt door toezending of uitreiking aan hen (…). Volgens de toelichting van P.J.J. van Buuren (&lt;span class="Cursief"&gt;Tekst &amp;amp; Commentaar&lt;/span&gt;, art. 3:41 Awb, Kluwer 2013 8e druk) geeft het artikel de hoofdregel voor bekendmaking van besluiten voor de talrijke gevallen waarin een besluit tot een of meer belanghebbenden zijn gericht. Om die reden worden de beleidsregels in dit arrest niet als een bijzondere beperking gezien. W.M. Kleijn gaf in zijn noot bij het arrest van de Hoge Raad van 27 februari 2004 (&lt;span class="Cursief"&gt;NJ&lt;/span&gt; 2004/635, Bos/Smeenk, onder 2) al blijk van dit inzicht en legde Bos/Smeenk destijds al zo uit.&lt;/p&gt;&lt;p&gt;“Bij dit alles lijkt de Hoge Raad het onderscheid vooral te zoeken in het al of niet bijzondere karakter van de last of beperking. Aan het slot van rov. 3.3 legt de Hoge Raad enerzijds sterk de nadruk op het bijzondere karakter van een ruilverkavelingslast, terwijl het belang van het onderscheid in deze tussen privaat- of publiekrechtelijk niet op zichzelf als relevant door de Hoge Raad lijkt te worden gezien. (…) De precieze begrenzing van de werking van art. 7:15 BW kan wellicht worden geïllustreerd aan een bestaand bestemmingsplan, dat geldt voor een verkochte onroerende zaak. Geldt dit plan voor een (gehele) woonwijk dan is er geen sprake van een bijzondere last in deze zin, maar geldt dit plan slechts voor één of twee percelen in afwijking van het plan voor de overige percelen van een woonwijk, dan is er weliswaar sprake van een publiekrechtelijke last, maar deze is dan toch als bijzonder aan te merken.”&lt;/p&gt;&lt;p&gt;Wat gebeurt er nu als deze publiekrechtelijke last ten tijde van de koop in de openbare registers was ingeschreven? Reeds in het arrest Curaçao Boyé van 17 mei 1985, NJ 1986, 760 heeft de Hoge Raad uitgemaakt dat van een koper niet verwacht mag worden dat hij tevoren, vóór het aangaan van de koop de registers raadpleegt. De inhoud van de koop wordt niet mede bepaald door datgene wat de koper door raadpleging van de registers te weten had kunnen komen. Uit de wetsgeschiedenis blijkt ook dat de verplichting van art. 7:15 lid 1 BW geen uitzondering lijdt, wanneer sprake is van een last, die de koper had kunnen kennen, met name door een onderzoek te doen in de openbare registers (PG Boek 7 (Inv, 3, 5 en 6 p. 113). Slechts voldoende is als de koper de bijzondere lasten uitdrukkelijk aanvaard heeft, ook een enkele mededeling omtrent een dergelijk last van verkoper naar koper zou dus niet voldoende moeten zijn.&lt;/p&gt;&lt;p&gt;De Hoge Raad maakt daarnaast een opmerking over het bepaalde in artikel 7:15 lid 2 BW. Die bepaling bepaalt dat de verkoper in staat voor de afwezigheid van lasten en beperkingen, die voortvloeien uit feiten die kunnen worden ingeschreven in de registers, maar daarin (nog) niet zijn ingeschreven. De Hoge Raad merkt daarover op dat die verscherpte aansprakelijkheid enkel ziet op bijzondere lasten en beperkingen uit lid 1. Een dergelijke extra uitleg is uiteraard altijd te waarderen. In voorkomend geval verdient het overigens aanbeveling om eens goed na te gaan wat de wettelijke grondslag is voor de inschrijving van het betreffende feit in de openbare registers. Als die wettelijke grondslag gelegen is in de Wet kenbaarheid publiekrechtelijke beperkingen onroerende zaken (Wkpb) dan is het aangewezen te onderzoeken of de gemeente (of een andere overheid) die de inschrijving niet tijdig heeft verzorgd niet in vrijwaring zou moeten worden opgeroepen. Artikel 13 en 17 Wkpb stellen namelijk onomwonden dat respectievelijk een gemeente dan wel de rechtspersoon waartoe het tekortschietende bestuursorgaan behoort aansprakelijk zijn voor schade, onder meer als zij beperkingenbesluiten niet tijdig inschrijven. De termijnen in de Wkpb zijn zo kort (vier dagen in de meeste gevallen) dat het zomaar kan zijn dat een beperkingenbesluit (zijnde een beperking als bedoeld artikel 7:15 lid 1 BW) de verkoper nog niet heeft bereikt, op het moment dat het betreffende besluit al moet zijn ingeschreven. Als hij precies op dat moment zijn onroerende zaak verkoopt, kan hij, als achteraf blijkt dat er wél een bijzondere beperking op de onroerende zaak rust en hij daarop aangesproken wordt, de rechtspersoon achter het betreffende bestuursorgaan in vrijwaring oproepen.&lt;/p&gt;&lt;p&gt;Niet alle publiekrechtelijke beperkingen dienen te worden ingeschreven. Het kan ook zo zijn dat een belanghebbende (verkoper) niet in kennis is gesteld, omdat dat geen verplichting in de zin van art. 3:41 Awb, bijvoorbeeld bij een bestemmingsplan of structuurvisie. Bij een vastgesteld bestemmingsplan (of structuurvisie) kan dat - op grond van het dit arrest - vervelende consequenties hebben.&lt;/p&gt;&lt;p&gt;Als een bestemmingsplan het gebruik beperkt, kan de koper dan een beroep doen op planschade? Vaste rechtspraak van de Afdeling bestuursrechtspraak van de Raad van State (ABRvS) is dat planschade als gevolg van een bestemmingsplan (of structuurvisie), mits openbaar gemaakt vóór de koop, voorzienbaar is geweest. Dat betekent dat de bodem onder een eventuele planschade (die aanzienlijk kan zijn) uitvalt. Zoals we zagen is er hier geen sprake van een bijzondere last of beperking waarmee de verkochte zaak behept is. De Hoge Raad geeft echter aan dat in voorkomend geval de koper de mogelijkheid ten dienste staat om de verkoper op grond van dwaling (art. 6:228 BW) of non-conformiteit (art. 7:17 BW) aan te spreken. Ik deel die mening niet zonder meer. In het geval van woningen staat in de meeste koopcontracten dat de onroerende zaak bij de eigendomsoverdracht de eigenschappen zal bezitten die nodig zijn voor een normaal gebruik als woonruimte. Planschade staat over het algemeen niet in de weg aan een normaal gebruik als woonruimte, zodat een beroep op non-conformiteit waarschijnlijk sneuvelt. Zelfs als deze clausule niet in de koopovereenkomst is opgenomen, beantwoordt de zaak vermoedelijk nog aan de overeenkomst, omdat zij een normaal gebruik van de onroerende zaak niet in de weg staat (7:17 lid 2). Ook in de onderhavige procedure lijkt een beroep op art. 7:17 BW gedaan te zijn. In r.o. 3.2 wordt immers vermeld dat Portsight zich verweerd heeft met een beroep op (voorwaardelijke) ontbinding van de koopovereenkomst op de grond dat het bouwterrein bij de levering niet beantwoordde aan de koopovereenkomst, onder meer (cursivering, RvO) doordat het bouwterrein niet vrij is van alle lasten en beperkingen in de zin van art. 7:15 BW. Ik zou echter het vonnis van de rechtbank en/of arrest van het hof moeten kennen om hier dieper op in te gaan.&lt;/p&gt;&lt;p&gt;Ook de mogelijkheid om een beroep op dwaling te doen, boezemt mij niet zonder meer groot vertrouwen in. De dwaling is immers niet te wijten aan een inlichting van de wederpartij, maar een gebrek daaraan (zie art. 6:228 lid 1 sub a BW). Evenmin kan de koper een beroep doen op 6:228 lid 1 sub b BW, waarin bepaald is dat de wederpartij met hetgeen zij omtrent de dwaling wist of behoorde te weten, de dwalende had behoren in te lichten. De Hoge Raad stelt echter in dit arrest dat publiekrechtelijke lasten of beperkingen die niet specifiek op de verkochte zaak betrekking hebben, daarentegen immers niet in de regel beter zullen kenbaar zijn voor de verkoper dan voor de koper. Dat betekent dus dat beide partijen van dezelfde onjuiste voorstelling van zaken zijn uitgegaan, zodat de vraag zich aandient of de verkoper ook bij een juiste veronderstelling van zaken had moeten begrijpen dat koper onder deze omstandigheden de koop niet had gesloten (6:228 lid 1 sub c BW). Deze bepaling behelst de zogenaamde kenbaarheidscorrectie: (partiële) vernietiging (bijvoorbeeld van de koopprijs) is niet mogelijk indien het voor de wederpartij ook bij een juiste voorstelling van zaken niet kenbaar was geweest dat de omstandigheid waaromtrent werd gedwaald voor de dwalende van essentieel belang was (zie W.L. Valk &lt;span class="Cursief"&gt;Tekst &amp;amp; Commentaar&lt;/span&gt;, 6:228 lid 1 sub c BW, aantekening 3 onder c, Kluwer 10e druk 2013). In een groot aantal gevallen lijkt het mij dat de verkoper hiermee qua bewijslast weg zou moeten kunnen komen. In hoeveel gevallen is planschade nu echt van essentieel belang voor de koop? In een fors aantal gevallen zijn ruimtelijke ontwikkelingen namelijk vele malen vervelender en maken fors meer inbreuk dan zich in de financiële hoogte van de planschade laat vertalen. In dat licht bezien is de uitspraak van de ABRvS van 15 oktober 2014, AB 2015/51) zo gek nog niet. In r.o 4.4. overweegt de ABRvS: “Niet in geschil is dat wederpartij (lees koper, RvO) ten tijde van de aankoop van de woning nog geen kennis had genomen van de brief van 21 november 1996 (waarin de verkoper in kennis was gesteld van een voorontwerp bestemmingsplan, RvO). Daargelaten of de verkoper van de woning, door wederpartij niet op de hoogte te stellen van deze brief, in strijd met de ten opzichte van een koper in acht te nemen informatieplicht heeft gehandeld, betekent dit dat de wederpartij niet in de gelegenheid was om de inhoud van de koopprijs te verdisconteren. Derhalve is er, anders dan het college heeft aangevoerd, geen reden om de gevolgen van het gestelde nalaten van de verkoper van de woning voor risico van wederpartij te laten.” Wellicht komt bij een (on)wetende verkoper en een onwetende koper de uiteindelijke rechtsbescherming dan van de ABRS. In ieder geval is het wachten op rechtspraak over het kenbaarheidsvereiste van 6:228 lid 1 sub c BW in relatie tot partijen onbekende publiekrechtelijke bijzondere lasten en beperkingen.&lt;/p&gt;&lt;p&gt;R.M. van Opstal en G.J. M. de Jager&lt;/p&gt;</content><legacyfootnotes/><footnotes><footnote/></footnotes><auteurs/><published>2015-04-02 09:48:45</published><modified>2015-04-02 09:48:45</modified><editiondate>2015-04-02</editiondate><htmlpath>https://denhollander.info/artikel/11908</htmlpath></article>
</articles></edition>