<edition><articles><article><jaar>1986</jaar><naam>Tijdschrift voor Agrarisch Recht</naam><uitgave>5</uitgave><aflevering>5</aflevering><searchword>TvAR 5/1986</searchword><id>6354</id><udhid>UDH:TvAR/6354</udhid><titel>De Boswet en de kapverordening</titel><searchwords><searchword>TvAR 5/1986</searchword><searchword>UDH:TvAR/6354</searchword></searchwords><attachments><attachment><name>1986_nr 5_Artikel_Bogaers.pdf</name><extention>pdf</extention><url>https://denhollander.info/download/6136/ci</url></attachment></attachments><inleiding>I. DE BOSWET EN DE GEMEENTEN&#13;
De memorie van toelichting (MvT) bij het op 17 september 1958 aan de Tweede Kamer&#13;
aangeboden Ontwerp van Wet op de Boswet vermeldt als voornaamste punt,&#13;
dat wezenlijke regeling bij de wet behoeft: de zorg voor de instandhouding, met inachtneming&#13;
van reële grenzen, van het Nederlandse bosareaal. MvT: (blz.) 5 l(inker)&#13;
k(olom).&#13;
Voorts vermeldt de MvT de behoefte aan een wettelijke regeling op basis waarvan de&#13;
overheid de mogelijkheid heeft om door middel van een kapverbod in te grijpen ter&#13;
bewaring van natuur- en landschapsschoon daar, waar verdwijning hiervan een&#13;
onherstelbaar verlies zou betekenen. Hierbij is volgens de MvT in het bijzonder te&#13;
denken aan lanen, boomgroepen of zelfs enkele bomen, welke een monumentaal karakter&#13;
hebben. MvT: 6 1k.&#13;
Dit oorspronkelijke ontwerp van wet stelt deze laatste bevoegdheid (kapverbod)&#13;
uitdrukkelijk in handen van de minister van Landbouw, Visserij en Voedselvoorziening&#13;
en van de minister van Onderwijs, Kunsten en Wetenschappen gezamenlijk.&#13;
Het oorspronkelijke ontwerp geeft op dit vlak géén bevoegdheden aan andere&#13;
openbare lichamen dan het rijk.&#13;
Gezien de artikelen 194 Gemeentewet en 142 Provinciale Wet (nu: artikel 81 Provinciewet&#13;
1962) zou aanvaarding van het oorspronkelijke ontwerp van Boswet ertoe&#13;
hebben geleid, dat bepalingen van plaatselijke respectievelijk provinciale verordeningen&#13;
in wier onderwerp de Boswet zou gaan voorzien, van rechtswege zouden zijn&#13;
vervallen. Artikel 193 Gemeentewet zou dan in ieder geval voor de gemeenten ertoe&#13;
geleid hebben, dat de gemeentelijke bevoegdheden op dit vlak niet meer zouden herleven.&#13;
Kennelijk paste dit in de doelstelling van het door het vierde kabinet Drees, een&#13;
socialistisch-confessioneel kabinet van 13 oktober 1956 tot en met 22 december&#13;
1958, met ondertekenaars, de minister van Landbouw en Visserij, A. Vondeling en&#13;
de staatssecretaris van Onderwijs, Kunsten en Wetenschappen, René Höppener, ingediende&#13;
wetsontwerp. In het oorspronkelijk wetsontwerp d.d. 17 september 1958&#13;
werd namelijk uitgegaan van de doelstelling: de veelheid van regels en het daardoor&#13;
veroorzaakte onoverzichtelijke beeld, dat het samenstel van geldende wettelijke bepalingen&#13;
met betrekking tot de bosbouw en de houtteelt biedt, te vervangen door&#13;
een zo eenvoudig mogelijke regeling onder vermijding van perfectionisme, MvT II:&#13;
5 Ik.&#13;
Ten tijde van de parlementaire behandeling bleek uit de discussie, dat van de 1000 gemeenten, die er ten dien tijde in het land zijn, circa 200 gemeenten verordeningen&#13;
kennen, die betrekking hebben op het plaatselijke bomenbestand.&#13;
Handelingen II, 3970 Ik (Marijnen), 3984 lk (Kikkert CHU).&#13;
In gemeentelijke kring leefde de gedachte, dat aanvaarding van het oorspronkelijk&#13;
ontwerp het einde zou betekenen van hun bevoegdheden om op plaatselijk niveau&#13;
regelen te stellen ter bewaring van het bomenbestand in de gemeente. Kikkert&#13;
t.a.p.&#13;
Dit werd echter niet geaccepteerd.&#13;
In het Voorlopig Verslag (VV) der Tweede Kamer d.d. 15 juli 1959 werd gesteld,&#13;
dat verschillende leden het dringend gewenst achtten, dat in de Bos wet duidelijk&#13;
komt vast te staan, of ook lagere publiekrechtelijke lichamen bevoegdheden ten aanzien&#13;
van bossen en houtopstanden zullen hebben. VV: 4 r(echter) k(olom).&#13;
Het na het vierde kabinet Drees ontstane kabinet De Quay, een confessioneelliberaal&#13;
kabinet, van 19 mei 1959 tot en met 24 juli 1963, diende bij brief van 4 juni&#13;
1960 de memorie van antwoord (MvA) bij de Tweede Kamer in.&#13;
In de memorie van antwoord stellen de minister van Landbouw en Visserij,&#13;
V.G.M. Marijnen, en de staatssecretaris van Onderwijs, Kunsten en Wetenschappen,&#13;
Y. Scholten, dat het niet de bedoeling van het ontwerp is grenzen te stellen aan&#13;
de autonomie der lagere corporaties. MvA II: 6 lk en rk.&#13;
De ondertekenaars van de memorie van antwoord stellen op bladzijde 6:&#13;
Daarnaast rijst de vraag naar de bevoegdheid der andere lagere publiekrechtelijke lichamen.&#13;
Zoals reeds in de zoeven bedoelde memorie werd uiteengezet, heeft het ontwerp ten doel de&#13;
instandhouding van een bosareaal van redelijke omvang en hoedanigheid te verzekeren. Dit&#13;
moet, gezien de vele facetten die aan het bos zijn verbonden, een nationaal belang worden&#13;
geacht. De wettelijke regeling treedt echter niet zozeer in bijzonderheden, dat hierdoor gewaarborgd&#13;
is, dat ook de meer specifiek regionale en plaatselijke belangen bij de aanwezigheid&#13;
van bos tot hun recht komen. In een aantal gemeenten zal dan ook de behoefte (blijven)&#13;
bestaan om aanvullende voorschriften vast te stellen met betrekking tot een of meer der&#13;
onderwerpen, waarmede ook de wet zich bezig houdt. Deze voorschriften kunnen, zoals reeds&#13;
werd gezegd, ook houtopstanden betreffen die aan de werking van de Boswet zijn onttrokken.&#13;
Wellicht zullen ook sommige provincies of waterschappen er behoefte aan hebben zich met&#13;
bossen en andere houtopstanden in te laten. Het is dan ook niet de bedoeling van het ontwerp&#13;
grenzen te stellen aan de autonomie der lagere corporaties die onder de regeling, zoals die&#13;
thans geldt, ook niet bestaan. Evenwel vertrouwt de Regering, dat de lagere publiekrechtelijke&#13;
lichamen, nu het wetsontwerp perfectionisme vermijdt, zich op hun territoir tot het werkelijk&#13;
noodzakelijke zullen beperken en met name niet zodanige regelingen zullen vaststellen,&#13;
dat daardoor een normale bedrijfsvoering in de bosbouw zou worden belemmerd.&#13;
In het wetsonwerp wordt echter door de regering geen regeling opgenomen, waaruit&#13;
blijkt, dat andere openbare lichamen dan het rijk bevoegd zijn tot het stellen van&#13;
regels ter bewaring van bossen en andere houtopstanden.&#13;
Het Gewijzigd Ontwerp van Boswet (GO) d.d. 4 juni 1960 bepaalt hierover verder&#13;
niets.&#13;
De bijzondere commissie, ingesteld voor de voorbereidende behandeling van het&#13;
onderhavige wetsontwerp, stelt, blijkens het Verslag van het Mondeling Overleg&#13;
(VMO) d.d. 25 oktober 1960, grote vraagtekens bij het antwoord van de regering. De bijzondere commissie acht het wenselijk, dat de competentie van het rijk en&#13;
van de lagere organen in de Boswet zelf wordt afgebakend. De bevoegdheden van&#13;
de gemeenten dienen in de wet zelf zorgvuldig aangegeven te worden. VMO II: 2 lk.&#13;
Staatsbosbeheer mag in de uitoefening van zijn functie niet worden belemmerd&#13;
door vele gemeentelijke verordeningen. Ook mag er geen rechtsonzekerheid voor&#13;
boseigenaren gaan ontstaan. VMO II: 2 rk.</inleiding><content>In het parlementaire debat ontkende de regering, dat er een principieel verschil zou&#13;
bestaan tussen het oorspronkelijke ontwerp (van de socialistisch-confessionele regering&#13;
Drees) en de uitleg van dit oorspronkelijke ontwerp door de confessioneelliberale&#13;
regering De Quay op het punt van de overblijvende bevoegdheden voor lagere&#13;
openbare lichamen dan het rijk. Minister Marijnen stelt op 10 mei 1961 in de&#13;
Tweede Kamer, blz. 3969 Ik:&#13;
'Mijnheer de Voorzitter! Het ontwerp in zijn oorspronkelijke vorm en ook het gewijzigde&#13;
ontwerp gaan dus van hetzelfde uitgangspunt uit, dat deze wet de bevoegdheden van de lagere&#13;
publiekrechtelijke lichamen onaangetast laat.&#13;
Principieel bestaan er ook bezwaren tegen een te centralistische opzet met een beknotting&#13;
van de autonomie der lagere lichamen.'&#13;
De minister wordt daarin o.a. gesteund door de heer Engelbertink, (KVP), Handelingen&#13;
II: 3953 rk.&#13;
Niet alle leden der Tweede Kamer zijn het daarin met de minister eens. Een principieel&#13;
verschil wordt wel tussen het oorspronkelijk ontwerp en deze uitleg van de minister&#13;
verondersteld door Mejuffrouw Schilthuis, PvdA, Handelingen II: 3947 rk.&#13;
De heer Kikkert (CHU) constateerde op 9 mei 1961, dat de memorie van antwoord&#13;
een andere ruimte aan de lagere organen laat dan het oorspronkelijke ontwerp.&#13;
Handelingen II: 3961 rk.&#13;
De heer Kikkert is het dan ook niet eens met de minister, waar deze ontkende,&#13;
dat het oorspronkelijke ontwerp een vrij centrale opzet kende. Aldus de heer Kikkert&#13;
10 mei 1961, Handelingen II: 3984 Ik.&#13;
Kennelijk heeft deze opmerking van de heer Kikkert effect gehad, waar de minister&#13;
op 10 mei 1961, de veronderstelling van de heer Kikkert, dat het oorspronkelijk&#13;
ontwerp aanvankelijk een centrale regeling beoogde, niet meer tegenspreekt.&#13;
Handelingen II: 3992 Ik.&#13;
Gelet op de memorie van toelichting aan de Tweede Kamer d.d. 17 september&#13;
1958, waar deze spreekt van een optreden in individuele zeer plaatselijk bepaalde gevallen&#13;
door het rijk ter bewaring van natuur- en landschapsschoon (lanen, boomgroepen&#13;
en zelfs enkele bomen) middels het door het rijk opleggen van een kapverbod,&#13;
concludeer ik, dat het oorspronkelijke ontwerp op dit gebied geen ruimte meer&#13;
gaf aan lagere openbare lichamen als gemeenten om op dit gebied regelen te stellen.&#13;
Begrijpelijk ook vanuit de aan het oorspronkelijke wetsontwerp ten grondslag liggende&#13;
wens te komen tot een simpele niet-ingewikkelde, overzichtelijke regeling terzake&#13;
van bossen en andere houtopstand.&#13;
(Zie voor dit onderwerp ook: VNG, de Boswet en de gemeenten, Blauwe Reeks&#13;
nr. 33, 1962: 51). Nu de regering De Quay het uitgangspunt van de regering Drees - om haar moverende&#13;
redenen, vide de memorie van antwoord II: 6 - losgelaten heeft en ook de&#13;
lagere openbare lichamen, waarvan hier besproken de gemeenten, bevoegd wilde laten&#13;
blijven op het gebied van de houtopstanden, diende daarvoor een geschikte modus&#13;
gevonden te worden.&#13;
De bijzondere commissie wilde niet, zoals reeds gezegd, dat de Boswet hierover&#13;
zou zwijgen. De competenties van het rijk en van de andere organen zouden in de&#13;
Boswet zelf afgebakend dienen te worden. De bevoegdheden van de gemeenten dienden&#13;
in de wet zelf vastgelegd te worden. VMO II: 2 lk.&#13;
Het initiatief tot formulering van een en ander in de Boswet zelf, werd aanvankelijk&#13;
door de Tweede Kamer zelf genomen.&#13;
Er ontstonden twee in de Tweede Kamer bedachte - van elkaar verschillende -&#13;
mogelijke oplossingen. Deze oplossingen staan bekend als respectievelijk het amendement&#13;
van de heer Den Hartog c.s., amendement nr. 12 d.d. 3 mei 1961, en het&#13;
amendement van de heer Engelbertink c.s., amendement nr. 13 d.d. 9 mei 1961.&#13;
Het amendement Den Hartog&#13;
In het amendement Den Hartog c.s. werd in artikel 13, handelende over het kapverbod&#13;
op te leggen door het rijk ter bewaring van natuur- en landschapsschoon, een&#13;
nieuw tweede lid ingevoegd, luidende:&#13;
'2. De gemeenteraad kan het vellen en doen vellen, anders dan bij wijze van dunning, van&#13;
bossen en andere houtopstanden telkens voor ten hoogste vijf jaar verbieden. Een dergelijk&#13;
verbod kan geen betrekking hebben op houtopstanden op erven en in tuinen en, voor zover&#13;
het houtopstanden betreft buiten de bebouwde kom der gemeente, zoals deze ingevolge artikel&#13;
8 van de Wegenverkeerswet is vastgesteld, geen betrekking hebben op die, welke deel uitmaken&#13;
van bosbouwondernemingen, de als zodanig bij het Bosschap zijn geregistreerd.'&#13;
Opvallend is, dat Den Hartog (VVD) c.s. in zijn amendement voor de&#13;
gemeenteraad een kapverbodstelsel formuleert, dat enigszins lijkt op dat&#13;
van het rijk.&#13;
Over dit amendement Den Hartog werd tijdens de algemene&#13;
beraadslaging door de heer Oud (VVD) opgemerkt:&#13;
Handelingen II, 10 mei 1961: 3990 rk:&#13;
Het is zeker niet de bedoeling van de heer Den Hartog, bevoegdheden te ontnemen, maar juist&#13;
om een bevoegdheid, zij het in zekere beperkte mate, te geven, die anders de gemeente niet&#13;
zou hebben. Men moet goed begrijpen - ik meen, dat de heer Van Rijckevorsel er ook even&#13;
op duidde -, dat het zeer wel mogelijk is, dat de gemeenten op het ogenblik die bevoegdheden&#13;
hebben. Het is niet de vraag, of de gemeenten op het ogenblik die bevoegdheden hebben,&#13;
maar of zij die zullen behouden, wanneer deze wet ongewijzigd wordt aangenomen.&#13;
Aangezien er in deze Kamer zijn - tot hen behoorde ook de heer Den Hartog -, die van&#13;
oordeel zijn, dat dit helemaal niet zo zeker is en dat er dus allerlei moeilijkheden uit kunnen&#13;
voortspruiten, doet het amendement van de heer Den Hartog precies het omgekeerde van wat&#13;
de heer Geertsema erin zag: het verleent bevoegdheden - ik erken: beperkte - en het ontneemt&#13;
geen bevoegdheden.&#13;
Wanneer het systeem van het amendement wordt aanvaardt, dan hebben de gemeentebesturen&#13;
geen verordeningen meer uit te vaardigen om een kapverbod te kunnen opleggen. Wanneer een gemeentebestuur nu een kapverbod wil uitvaardigen, dan moet daarvoor een&#13;
verordening zijn. Daarvan zijn verschillende voorbeelden. Ik heb hier o.a. een verordening&#13;
van de gemeente Maarsen. Daarin staat, dat men in het algemeen zonder vergunning van&#13;
B. en W. niet mag vellen, rooien, enz. Op grond van die verordening moet men dus een vergunning&#13;
vragen. Als die door B. en W. wordt geweigerd, kan men bij de raad in beroep komen&#13;
enz. In dit systeem van het amendement behoeft er voor het kapverbod geen gemeentelijke&#13;
verordening meer te worden uitgevaardigd, maar kan de gemeenteraad krachtens de wet&#13;
rechtstreeks de beschikking nemen, waarbij voor bepaalde percelen een kapverbod wordt opgelegd.&#13;
In het amendement Den Hartog c.s. wordt de gemeentelijke bevoegdheid&#13;
tot het opleggen van een kapverbod (telkens voor ten hoogste vijf jaar)&#13;
direct gefundeerd in de Boswet.&#13;
Het amendement werd echter door de heer Den Hartog tijdens de&#13;
artikelsgewijze beraadslaging door de Tweede Kamer op 16 mei 1961&#13;
ingetrokken om redenen, die buiten dit onderdeel van het amendement zelf&#13;
lagen. Handelingen II: 3997 Ik.&#13;
Het amendement Engelbertink&#13;
Dit amendement ging uit van de bevoegdheid van de gemeenteraad om regelen te&#13;
stellen ter bewaring van bossen en andere houtopstanden, voorzover deze bevoegdheid&#13;
niet uitgesloten was in het bij dit amendement nr. 13 geformuleerde artikel 15:&#13;
AFDELING VII&#13;
Plaatselijke voorzieningen&#13;
Artikel 15. 1. De gemeenteraad is niet bevoegd regelen te stellen ter bewaring van:&#13;
a. wegbeplantingen en eenrijige beplantingen op of langs landbouwgronden, beide voorzover&#13;
bestaande uit populieren of wilgen;&#13;
b. vruchtbomen en windschermen om boomgaarden;&#13;
c. fijnsparren, niet ouder dan twaalf jaar, bestemd om te dienen als kerstbomen en geteeld&#13;
op daarvoor in het bijzonder bestemde terreinen;&#13;
d. kweekgoed.&#13;
2. Overigens is de gemeenteraad niet bevoegd regelen te stellen ter bewaring van bossen en&#13;
andere houtopstanden, welke deel uitmaken van bosbouwondernemingen, die als zodanig bij&#13;
het Bosschap geregistreerd staan en gelegen zijn buiten de bebouwde kom van de gemeente,&#13;
zoals deze ingevolge artikel 8 van de Wegenverkeerswet is vastgesteld.&#13;
Tevens werd een beroepsmogelijkheid geformuleerd in artikel 16.&#13;
Artikel 16. Van een krachtens een gemeentelijke verordening gegeven beslissing houdende een&#13;
verbod tot vellen van een houtopstand of een weigering tot ontheffing van een verbod tot vellen&#13;
van een houtopstand staat, aan de gebruiker en eigenaar, wie zulks aangaat, beroep open bij&#13;
Gedeputeerde Staten.&#13;
Ingevolge dit amendement dient de gemeenteraad, die de gemeente wil laten optreden&#13;
ter bewaring van bossen en andere houtopstanden - anders dan bij het systeem&#13;
gevolgd in het amendement Den Hartog c.s. - een daartoe strekkende verordening&#13;
te formuleren.&#13;
Dit amendement nr. 13 van Engelbertink c.s. werd door de regering - zij het aangevuld - overgenomen bij vierde nota van wijzigingen, stuk nr. 17 d.d. 16 mei&#13;
1961.&#13;
Om deze reden trok de heer Engelbertink (KVP) zijn amendement in op 16 mei&#13;
1961. Handelingen II: 4000 Ik.&#13;
Dit artikel 15 werd zonder hoofdelijke stemming uiteindelijk aangenomen. Het&#13;
luidt als volgt:&#13;
Artikel 15. 1. De aan andere openbare lichamen toekomende bevoegdheden worden ten aanzien&#13;
van de onderwerpen, waarin deze wet voorziet, slechts beperkt door hetgeen hierna uitdrukkelijk is&#13;
bepaald.&#13;
2. De provinciale staten en de gemeenteraad zijn niet bevoegd regelen te stellen ter bewaring van:&#13;
a. wegbeplantingen en eenrijige beplantingen op of langs landbouwgronden, beide voorzover&#13;
bestaande uit populieren of wilgen;&#13;
b. vruchtbomen en windschermen om boomgaarden;&#13;
c. fijnsparren, niet ouder dan twaalf jaar, bestemd om te dienen als kerstbomen en geteeld&#13;
op daarvoor in het bijzonder bestemde terreinen;&#13;
d. kweekgoed.&#13;
3. Voorts zijn de in het vorige lid bedoelde colleges niet bevoegd regelen te stellen ter bewaring van&#13;
bossen en andere houtopstanden, welke deel uitmaken van bosbouwondernemingen, die als&#13;
zodanig bij het Bosschap geregistreerd staan, en gelegen zijn buiten de bebouwde kom van de&#13;
gemeente, zoals deze ingevolge artikel 8 van de Wegenverkeerswet is vastgesteld, behoudens ter&#13;
bewaring van houtopstanden als bedoeld in artikel 5, tweede lid.&#13;
De beroepsmogelijkheden tegen uitsluitend (!) een kapverbod werden gegeven in&#13;
artikel 16.&#13;
Artikel 16. Ingeval van een krachtens een provinciale of gemeentelijke verordening gegeven&#13;
beslissing, houdende een verbod tot vellen van een houtopstand of een weigering tot ontheffing van&#13;
een verbod tot vellen van een houtopstand, staat aan de gebruiker en de eigenaar, wie zulks&#13;
aangaat, beroep bij Ons open.&#13;
Tevens werd terzake van het kapverbod een schadevergoedingsmogelijkheid op&#13;
billijkheidsgrondslag (!) gegeven in artikel 17.&#13;
Artikel 17. Ingeval van een beslissing, als bedoeld in artikel 16, zijn de artikelen 13, vierde lid,&#13;
en 14, met uitzondering van het gestelde in het eerste lid, onder a, van overeenkomstige&#13;
toepassing, met dien verstande, dat in artikel 13, vierde lid, in plaats van ,,Onze in het eerste lid&#13;
genoemde Ministers" wordt gelezen: de in de provinciale onderscheidenlijk gemeentelijke&#13;
verordening aangewezen organen, en in plaats van " 's Lands kas" wordt gelezen: de provinciale,&#13;
onderscheidenlijk de gemeentekas.&#13;
Deze op 16 mei 1961 door de Tweede Kamer aangenomen artikelen, Handelingen II: 4004 rk,&#13;
werden vervolgens door de Eerste Kamer op 18 juli 1961 aangenomen, Handelingen I: 3476. Wet&#13;
van 20 juli 1961, Stb. 256.&#13;
Voor de volledigheid zij hier vermeld, dat vorenstaande artikelen - geringe -wijzigingen&#13;
hebben ondergaan in respectievelijk 1963 en 1982.&#13;
Bij wet van 9 mei 1963, Stb. 246 werd de relatie met de bebouwde kom als omschreven in de&#13;
Wegenverkeerswet artikel 8 losgelaten en vervangen door een eigen begrip in het kader van de&#13;
Bos wet. De Wegenverkeerswet heeft geen behoefte aan een ook buiten de wegen getrokken kombegrenzing. Dit leidde voor de toepassing&#13;
van de Boswet, die wel behoefte heeft aan een gesloten kombegrenzing tot problemen.&#13;
De wetswijziging van 1963 beoogt hierin te voorzien. Artikel 1 lid 5 en artikel&#13;
15 lid 3 werden daartoe als volgt geformuleerd. Aan artikel 1 wordt een nieuw lid&#13;
toegevoegd, luidende:&#13;
5. De gemeenteraad stelt bij door Gedeputeerde Staten goed te keuren besluit vast, welke voor&#13;
de toepassing van deze wet de grenzen van de bebouwde kom of kommen der gemeente zijn.&#13;
Gedeputeerde Staten kunnen voor een door hen te bepalen termijn van deze verplichting ontheffing&#13;
verlenen. Het ontwerp van het door de gemeenteraad te nemen besluit ligt gedurende&#13;
dertig dagen ter gemeentesecretarie voor een ieder ter inzage. De burgemeester maakt de nederlegging&#13;
tevoren in de Staatscourant, in één of meer dag- of nieuwsbladen, die in de gemeente&#13;
verspreid worden, en voorts op de gebruikelijke wijze bekend.&#13;
Artikel 15 lid 3 luidt sindsdien als volgt:&#13;
3. Voorts zijn de in het vorige lid bedoelde colleges niet bevoegd regelen te stellen ter bewaring&#13;
van bossen en andere houtopstanden, welke deel uitmaken van bosbouwondernemingen, die&#13;
als zodanig bij het Bosschap geregistreerd staan, en niet gelegen zijn binnen een bebouwde&#13;
kom als bedoeld in artikel 1, vijfde lid, behoudens ter bewaring van houtopstanden als bedoeld&#13;
in artikel 5, tweede lid.&#13;
Bij wet van 8 december 1982, Stb. 706 werden de populieren en wilgen - voor zover&#13;
behorende tot wegbeplantingen en eenrijige beplantingen op of langs landbouwgronden&#13;
- welke tot dan toe waren gevrijwaard van regelgeving door het rijk, de&#13;
provincies en gemeenten, alleen nog maar hiervan gevrijwaard, indien zij niet geknot&#13;
zijn.&#13;
Provincies en gemeenten zijn voortaan wel bevoegd regelen te stellen ter zake van&#13;
wegbeplantingen en eenrijige beplantingen op of langs landbouwgronden deel uitmakende&#13;
populieren en wilgen voor zover zij geknot zijn.&#13;
Artikel 15 lid 2 sub a werd daartoe gewijzigd als volgt:&#13;
2. De provinciale staten en de gemeenteraad zijn niet bevoegd regelen te stellen ter bewaring&#13;
van:&#13;
a. wegbeplantingen en eenrijige beplantingen op of langs landbouwgronden, beide voorzover&#13;
bestaande uit populieren of wilgen, tenzij deze zijn geknot.&#13;
Boswet en Gemeentewet&#13;
In het licht van artikel 194 Gemeentewet dienen de gemeenten door het van kracht&#13;
worden van de Boswet 1962, Stb. 256, nieuwe verordeningen vast te stellen.&#13;
Uit de memorie van antwoord aan de Eerste Kamer d.d. 5 juli 1961 mag geciteerd&#13;
worden:&#13;
'Van de inwerkingtreding van de Boswet zal het gevolg zijn, dat de verordeningen der lagere&#13;
openbare lichamen, in welker onderwerp deze wet voorziet, van rechtswege ophouden te gelden.&#13;
Indien en voor zover de betrokken lichamen hun bemoeienis met de voorheen geregelde&#13;
materie willen voortzetten, zullen zij nieuwe verordeningen moeten maken. het ligt niet op de weg van de ondergetekenden om voor uniformiteit in de verordeningen&#13;
te zorgen. Zij zouden het echter toejuichen, als de lagere rechtsgemeenschappen daartoe eigener&#13;
beweging — te denken valt hier aan het intermediair van de Vereniging van Nederlandse&#13;
Gemeenten - zouden kunnen geraken'.&#13;
II. RECHTSVRAGEN OMTRENT DE BOSWET EN DE KAP VERORDENING&#13;
Alvorens in te gaan op de inderdaad tot stand gekomen modelkapverordening&#13;
van de VNG en haar herziening is in de parlementaire geschiedenis van de Boswet&#13;
nog menig onderwerp te halen, dat een interessant licht doet schijnen op deze&#13;
kap-verordening, de bemoeienissen van gemeenten met houtopstanden en de&#13;
jurisprudentie op dit onderwerp. Naast de hiervoor besproken onderwerpen zijn&#13;
dat bijvoorbeeld:&#13;
1. De ingreep op het eigendomsrecht door de Boswet en de kwestie van&#13;
legitimiteit.&#13;
2. De wetgeving en maatschappijbeïnvloeding. De effecten van de wetgeving.&#13;
Vrijheid tegenover regeling.&#13;
3. De afbakening der bevoegdheden van het rijk en van de bevoegdheden der&#13;
lagere openbare lichamen.&#13;
4. Eenvoud tegenover ingewikkeldheid.&#13;
Rechtszekerheid tegenover bureaucratie.&#13;
5. Geldelijke tegemoetkoming tegenover schadevergoeding.&#13;
Administratie tegenover rechter.&#13;
1. De ingreep op het eigendomsrecht door de Boswet, legitimiteit&#13;
Bij dit onderwerp Boswet, kapverordening, gaat het om bossen en andere houtopstanden,&#13;
hierin teruggebracht tot bomen.&#13;
Deze regelingen betreffen de eigendom van levende objecten, niet van dode voorwerpen.&#13;
Dit heeft consequenties voor de eigendom alsmede voor de gedachte ingrepen&#13;
op deze eigendom.&#13;
In de Tweede Kamer is bij herhaling aandacht gevraagd voor dit aspect. Handelingen&#13;
II: 3951, 3952, 3960, 3974, 3981, 3985 en 3993. Ook in de Eerste Kamer&#13;
werd hierop gewezen, Handelingen I: 3468.&#13;
Twee citaten mogen hier gegeven worden:&#13;
De heer Engelbertink (KVP), Handelingen II: 3952 rk, 9 mei 1961:&#13;
Ik zeide reeds, dat ik soms een tijdelijk kapverbod gewenst en nodig vind in het belang van recreatie&#13;
en landschapsschoon, maar ik wil eraan toevoegen, dat het zeer omzichtig en weloverwogen&#13;
gehanteerd moet worden. Het zou volkomen zot worden als men poogde alle bossen, bomen en&#13;
houtopstanden, die van enige recreatieve of landschappelijke betekenis zijn, door een kapverbod te&#13;
handhaven. Bomen zijn geen monumenten, althans geen dode monumenten. Men kan ze niet&#13;
restaureren. Het zijn levende planten, die op een zekere leeftijd van nature gaan afsterven en door&#13;
andere op misschien een andere plaats weer vervangen kunnen worden. Met een kapverbod zonder meer kan men hooguit een aantal jaren - dus tijdelijk -&#13;
iets in de huidige toestand handhaven.&#13;
De heer Kikkert (CHU), Handelingen II: 3985 rk en 3986 Ik, 10 mei 1961:&#13;
De heer Kikkert (C.H.U.): In wezen kan men zeggen, dat het bij de bosbouw - zij het, dat&#13;
dit een andere cultuur is - hetzelfde is als bij de landbouw. In de landbouw oogst men alleen,&#13;
wat de cyclus betreft, in één jaar; in de bosbouw gaat dit over meerdere jaren. Ook daar heeft&#13;
men een zekere cyclus, als men de dunningen, enz. erbij neemt, die zich over een groot aantal&#13;
jaren uitstrekken, maar waar het toch om de oogst gaat, om de vrucht als zodanig, en in dit&#13;
geval om het hout.&#13;
Dat is een heel ander geval dan een monument. Men kan zeggen: uit hoofde van het natuurschoon,&#13;
en ik kan daarin komen. Ik heb dit ook in eerste instantie gezegd. Men kan zeggen: U&#13;
moet tijdig ingrijpen, wanneer er ergens een barbaar is, die al zijn bomen in een keer wil&#13;
kappen, niet alleen op een landgoed - want de Natuurschoonwet en de daaraan verbonden&#13;
fiscale faciliteiten zullen dat wel voorkomen - , maar ook, wanneer iemand bv. een landhuis&#13;
heeft, waarvan de bomen niet onder de Natuurschoonwet vallen, en zegt: Nu ga ik al die&#13;
prachtige, eeuwenoude bomen maar eens kaal slaan. Dan is het nog een kwestie, waarbij het&#13;
om het remmen gaat, zodat het niet in één keer gebeurt. Zou men deze bomen een bepaald&#13;
aantal jaren vasthouden, dan bereikt men juist wat de Regering niet wenst te bereiken, nl.&#13;
dat op een gegeven dag het landgoed inderdaad kaal is geworden en er geen boom meer op&#13;
voorkomt. Als men dus etappegewijs laat oogsten, krijgt men weer een verjongd gewas met&#13;
als resultaat, dat het natuurschoon in stand blijft. Dat kan men bij een monument nooit zeggen,&#13;
of men nu een prachtig grachtenhuis in Amsterdam, een prachtige gevel in Koevorden of een&#13;
aardig iets in Maastricht neemt, uit steen en hout opgetrokken. Dat is een heel andere zaak dan&#13;
een oogst van bomen. Als men dus deze beperking in het eigendomsrecht bepaalt tot een&#13;
tijdsduur van telkens vijf jaar, dan is het niet zo moeilijk om vast te stellen hoe groot de&#13;
schade is. Kikkert e.a.&#13;
Het gaat hier dus om de eigendom van levende objecten.&#13;
Over het eigendomsrecht zelf werden ook vragen gesteld. Bij voorbeeld door de&#13;
heer Kodde, SGP, Handelingen II: 3981. De heer Scholten, staatssecretaris van&#13;
Onderwijs, Kunsten en Wetenschappen merkt hierover in Handelingen II: 3993 rk,&#13;
10 mei 1961, op:&#13;
De geachte afgevaardigde de heer Kodde heeft zich zeer gereserveerd tegenover het wetsontwerp&#13;
en speciaal tegenover mijn verdediging ervan getoond. Hij zei: de eigendom ziet men of&#13;
als een goddelijk recht of deze gaat in de gemeenschap op. Ik geloof, dat het zo niet geheel juist&#13;
is gesteld. Als men die eigendom als goddelijk recht gelijktrekt met de volstrekte onbeperkte&#13;
eigendom, waarop geen Overheid beperkingen mag leggen, tenzij er volledige en integrale&#13;
schadevergoeding wordt gegeven, dan is het m.i. - ik heb het vanmiddag al gezegd -eerder een&#13;
gedachte van de Franse revolutie dan van goddelijke oorsprong. Hiertegenover staat, dat de&#13;
eigendom ook niet op dient te gaan in de gemeenschap. Integendeel, maar er is ook nog zo&#13;
iets als een rentmeesterschap en dat heeft misschien meer met het goddelijke recht van&#13;
eigendom te maken.&#13;
De Boswet grijpt in op de eigendom middels met name de artikelen 2 (meldplicht)&#13;
en 3 (herplantplicht).&#13;
Dit is een offer van de boseigenaren, welke gelegitimeerd dient te worden.&#13;
De heer Engelbertink (KVP), Handelingen II: 3951, 9 mei 1961, verwoordde deze&#13;
ingreep en de vraag naar de legitimiteit als volgt: De basis, waarop de Minister dit wetsvoorstel doet steunen en waardoor het hem mogelijk&#13;
wordt te zorgen voor het behoud en de bewaring van de bossen en houtopstanden, vinden&#13;
wij in artikel 3, dat de herinplant regelt. De herinplantplicht is alleen behoorlijk door te voeren,&#13;
wanneer er ook een meldingsplicht voor het kappen wordt ingevoerd. Dit is een noodzakelijk&#13;
sequeel, het hoort erbij en de melding lijkt mij op de voorgestelde wijze aanvaardbaar&#13;
geregeld. Deze herinplantplicht kende de Boswet van 1922 niet, maar wij zijn ermede&#13;
vertrouwd geraakt in de periode van de oorlog en daarna. Toen kwam er een kapverbod en&#13;
verlof tot kappen vorderde bij voortduring herinplant. Tijdens de oorlog en in de eerste jaren&#13;
daarna kon ik daarmede vrede hebben. Bij die abnormale omstandigheden paste een tijdelijke&#13;
herinplantplicht. In meer normale tijden liggen deze zaken mijns inziens iets anders. Nu de&#13;
Minister deze herinplantplicht onder normale omstandigheden wil doorvoeren, betekent dit,&#13;
dat hij blijvend een servituut vestigt op een deel van de agrarische bodem. Hij vraagt een offer&#13;
van de boseigenaren.&#13;
Als de Minister op blz. 2 van de memorie van antwoord zegt, dat dit offer niet buiten verhouding&#13;
staat, zou ik gaarne van hem vernemen wat hij hiermede precies bedoelt. Het is toch&#13;
een servituut, dat aan vele eigenaren groot financieel nadeel geeft. De huidige bezitters van&#13;
gronden, waarop bossen en houtopstanden voorkomen, zullen in de toekomst hun gronden&#13;
uitsluitend kunnen gebruiken voor deze zeer extensieve en maar beperkt rendabele vorm van&#13;
bodemexploitatie. Dit offer kan mijns inziens nogal groot zijn. Ik denk b.v. aan een boseigenaar,&#13;
die in het duingebied een bos heeft, waarvan de grond, wanneer het bos gekapt is,&#13;
geschikt is voor bloembollenteelt. De waarde van de bosgrond is een zeer beperkte, terwijl&#13;
zij buitengewoon groot kan zijn bij verkoop of pacht voor bollenteelt. Ik zou gaarne van de&#13;
Minister vernemen, of hij voor deze mensen het offer niet onevenredig groot vindt.&#13;
Deze ingreep achtte de heer Engelbertink - zij het als een noodzakelijk&#13;
kwaad -verantwoord en gelegitimeerd:&#13;
Het geheel overziende, blijf ik het een ernstige aantasting van de grondeigendom vinden met&#13;
een zwaar financieel offer voor sommigen, maar wij zullen het moeten accepteren als een&#13;
noodzakelijk kwaad, waaraan in deze wet niet is te ontkomen.&#13;
De harde kanten van de wet werden volgens de heer Engelbertink hopelijk&#13;
weggenomen door ontheffing van de herplantplicht ex artikel 6 en een&#13;
soepele hantering van de mogelijkheid elders te herplanten, de zogenaamde&#13;
compensatiemogelijkheid.&#13;
De Tweede en de Eerste Kamer oordeelden, dat de voor het behoud van&#13;
bossen en andere houtopstanden te treffen maatregelen allereerst moeten en&#13;
ook mogen worden verwacht van de daarbij betrokken eigenaren, van wie,&#13;
volgens de heer Van de Vliet (VVD Eerste Kamer, Handelingen I: 3469 rk,&#13;
d.d. 18 juli 1961) de grote meerderheid voorzeker van het belang van&#13;
instandhouding doordrongen is. Vide ook: VV I: 2.&#13;
Een wettelijke regeling werd echter noodzakelijk geacht. De heef Elfferich&#13;
(ARP Eerste Kamer, Handelingen I: 3470 rk, d.d. 18 juli 1961):&#13;
"Mijnheer de Voorzitter! Als men er behoefte aan zou hebben het voorliggende wetsontwerp&#13;
van een opschrift te voorzien, zou dat kunnen luiden:Mens en dier tegen zich zelf beschermen.&#13;
De mens is er doorgaans wel heel snel bij, de aarde te bewerken, maar het bewaren is in&#13;
de loop van de geschiedenis verwaarloosd,"&#13;
Voor de legitimiteit van het ingrijpen in het eigendomsrecht door de Boswet&#13;
werden als redenen opgegeven: 1. Het eigendomsrecht is geen absoluut recht, maar een recht met sociale aspecten,&#13;
rentmeesterschap. Een recht met risico's. Offers mogen worden gevraagd. Bij&#13;
voorbeeld staatssecretaris Scholten, Handelingen II: 3972 rk, 3993 rk.&#13;
2. De belangen van de Bos wet. Het bewaren en instandhouden van bossen en hout&#13;
opstanden voor: de houtproduktie, de jacht, de recreatie, de flora en fauna, het&#13;
klimaat, de bodembescherming, natuur- en landschapsschoon.&#13;
Vide bijv. MvT II en I en MvA II en I, alsmede de parlementaire behandeling.&#13;
Bijv. de heer Geuze (CHU, Handelingen I: 3465 e.v. d.d. 18 juli 1961).&#13;
Diverse parlementariërs waarschuwden voor een mogelijke ondergraving der&#13;
legitimiteit, vanwege het niet gedragen worden van de maatregelen op grond van&#13;
de Bos-wet, c.q. kapverordening door diegenen op wie die maatregelen zijn&#13;
gericht.&#13;
De heer Kikkert (CHU) wijst in dat verband op het mogelijke strijdige karakter&#13;
van de Boswet, waar deze wet zowel de belangen van de bosbouw en de&#13;
houtproduktie regelt als andere belangen. Bosbouw en houtproduktie hebben&#13;
menigmaal andere belangen dan het belang van de natuurbescherming.&#13;
Handelingen II: 3958 rk d.d. 9 mei 1961.&#13;
Tegen het opleggen van een kapverbod ex artikel 13 lid 1 door de ministers van&#13;
Onderwijs, Kunsten en Wetenschappen en van Landbouw en Visserij&#13;
gezamenlijk ter bewaring van natuur- en landschapsschoon, met betrekking tot de&#13;
zogenaamde produktiebossen, wordt in de Tweede Kamer ernstig stelling&#13;
genomen. Handelingen II: 3964, 3970, 3971, 3984, 3985, 3987, 3993.&#13;
Staatssecretaris Scholten antwoordt op 10 mei 1961, dat het kapverbod in het&#13;
algemeen niet op produktiebossen zal worden toegepast. Er kunnen zich echter&#13;
uitzonderingsgevallen voordoen, waardoor het te beschermen belang van het&#13;
behoud van natuur- en landschapsschoon prevaleert. Handelingen II: 3993 rk, d.d.&#13;
10 mei 1961.&#13;
De term 'in het algemeen' werd door bijvoorbeeld de heer Kikkert (CHU) te vaag&#13;
gevonden, Handelingen II: 3984 rk onder en 3985 Ik boven, d.d. 10 mei 1961.&#13;
Ook werd gewaarschuwd tegen een te rigide herplantplicht. Bijvoorbeeld ten aanzien&#13;
van grienden, Handelingen II: 3944, 3968 en 3975. En ook ten aanzien van&#13;
hakhout, Voorlopig Verslag I: 2 en MvA I: 2.&#13;
Geciteerd mag worden de heer Den Hartog (VVD), die op 9 mei 1961 - vide&#13;
Handelingen II: 3944 rk - opmerkt:&#13;
Staat men op het standpunt, dat de griendcultuur behouden moet blijven, dan zal op een of&#13;
andere wijze aan de bezwaren, die zich thans voordoen, tegemoet moeten worden gekomen,&#13;
nog wel op korte termijn. Gebeurt dit niet, dan zie ik de toekomst voor de griendcultuur donker&#13;
in, want indien de grienden niet meer de nodige verzorging krijgen, zullen zij niet te behouden&#13;
zijn, welke wettelijke maatregelen overigens ook genomen zouden worden.&#13;
Afgezien hiervan is er, naar het mij toeschijnt, plaats voor de vraag of de grienden niet&#13;
aan de werking van de wet moeten worden onttrokken. Het gaat nogal ver eigenaren door&#13;
middel van een wettelijke regeling te dwingen een cultuur gaande te houden, die in economisch&#13;
opzicht steeds minder betekenis krijgt en die bovendien door gebrek aan vakkundig personeel&#13;
niet meer naar behoren is uit te oefenen.&#13;
Willen de bewindslieden, zo zou ik willen vragen, niet in overweging nemen de grienden te&#13;
plaatsen onder een van de categorieën van houtopstanden, waarop de wet niet van toepassing&#13;
zal zijn en, zo neen, willen zij dan mededelen welke gewichtige redenen zij hebben om een&#13;
afwijzend standpunt in te nemen? minister Marijnen geeft op deze laatste vraag geen inhoudelijk antwoord.&#13;
Hij beperkt zich alleen tot het uitspreken van een niet-wenselijkheid. Het&#13;
waarom - de legitimiteit - is niet aangegeven. Handelingen II: 3968 Ik&#13;
d.d. 10 mei 1961:&#13;
Minister Marijnen&#13;
Het opnemen van grienden onder de houtopstanden, waarover dit wetsontwerp zich niet uitstrekt,&#13;
acht ik evenwel bepaald niet wenselijk, maar wel ben ik bereid, wanneer deze grienden&#13;
in meer produktieve beplantingen kunnen worden omgezet, dit ook metterdaad te bevorderen.&#13;
Gewaarschuwd werd ook voor de aantasting der legitimiteit door botsende&#13;
verordeningen. Vide de heer Kikkert (CHU), Handelingen II: 3984 rk d.d. 10&#13;
mei 1961 met twee voorbeelden van overlapping van bevoegdheden, waar&#13;
de burgerondernemer eenvoudig niet uitkomt en waardoor hij wordt&#13;
belemmerd in zijn bedrijfsvoering.&#13;
Tevens werd aangedrongen op een goede schadevergoeding bij&#13;
kapverbod, als ook bij een mislukte herplanting, Handelingen II, 3979.&#13;
De minister blijkt een mislukte herplanting te rekenen tot het normale&#13;
bedrijfsrisico. Wel is hij niet ongenegen om in het geval van een mislukte&#13;
herplanting een kredietfaciliteit te geven. Handelingen II: 3992 Ik.&#13;
Ook de vrijstellingsmogelijkheden van meld- en herplantplicht ex artikel 6&#13;
jo. artikelen 2 en 3 Boswet dienen waar nodig gebruikt te worden. Alsmede&#13;
een soepele hantering van de compensatieregeling. Handelingen I, 3476 rk,&#13;
minister Marijnen 18 juli 1961.&#13;
2. De wetgeving en maatschappijbeïnvloeding, effectiviteit&#13;
De Boswet en de kapverordening zijn gericht op de handhaving en&#13;
instandhouding van bossen en andere houtopstanden. Alszodanig is ook&#13;
deze wetgeving uiteraard op maatschappijbeïnvloeding gericht.&#13;
Tijdens de parlementaire behandeling is herhaaldelijk de vraag&#13;
opgeworpen, of de onderhavige wetgeving wel effectief zou zijn, dan wel&#13;
haar doel voorbij zou schieten.&#13;
De hoofdvraag hierbij was, of de wetgever in concreto wel regelend moest&#13;
optreden, dan wel de burger de nodige vrijheid moest laten.&#13;
Zo stelde de heer Engelbertink (KVP) op 10 mei 1961, Handelingen II: 3979&#13;
rk:&#13;
Het typische is nu in Nederland - en daarin komt weer ons volkskarakter zo goed naar&#13;
voren - : zodra men de mensen vrijlaat, doen zij het in ruime mate, zodra men zegt: gij moet&#13;
herinplanten, proberen zij het op alle mogelijke manieren te ontduiken.&#13;
Wanneer de Minister van een beetje psychologisch inzicht op dit punt blijk gaf door artikel&#13;
6 op een juiste wijze te hanteren, dan zou dat misschien het bosbestand in Nederland in ruime&#13;
mate ten goede komen. Ik vraag dus nogmaals of hij op dat punt niet een zodanig beleid wil&#13;
voeren, als het voorliggende wetsontwerp mogelijk maakt.&#13;
De heer Kodde (SGP) stelde daarop de vraag, Handelingen II: 3982 lk: Ten slotte zou ik mede naar aanleiding van hetgeen de geachte afgevaardigde de heer Engelbertink&#13;
heeft gezegd erop willen wijzen, dat het blijkbaar met ons bosareaal nog niet zo slecht is&#13;
gesteld. Bij mij heeft het de vraag doen rijzen, of het juist is dat wij dit wetsontwerp aannemen.&#13;
Is het niet beter, dat wij maar de vrijheid laten? Zal door die vrijheid ons bosareaal niet worden&#13;
vergroot in plaats van verkleind? Zal de gemeenschap niet meer kunnen genieten van het natuuren&#13;
landschapsschoon, wanneer wij geen bepalingen maken dan wanneer wij ze wel maken?&#13;
Een belangrijk punt in de discussie vormde hierbij de herplantplicht. Deze verplichting&#13;
ex artikel 3 Boswet werd door menig afgevaardigde vooral ter zake van de&#13;
marginale landbouwgronden te zwaar gevonden. Door deze herplantplicht zou een&#13;
bosbouwer in spé, zo vreesden deze afgevaardigden, afgehouden kunnen worden van&#13;
beplanting van marginale landbouwgronden met bomen.&#13;
Zouden deze gronden eenmaal met bomen beplant zijn, dan was dankzij de herplantplicht,&#13;
tenzij met ontheffing ex artikel 6, de vrijheid om deze grond in de toekomst&#13;
nog ergens anders voor te gebruiken dan voor bomenteelt verloren.&#13;
Wat deze vrijheid of onvrijheid voor de vorming van dit soort produktiebossen kan&#13;
betekenen wordt onder andere verwoord door de heer Engelbertink (KVP),&#13;
Handelingen II: 3952 Ik d.d. 9 mei 1961.&#13;
Mijnheer de Voorzitter! Dan zou ik gaarne van de Minister van Landbouw en Visserij horen of&#13;
hij genegen is artikel 6, lid 1, in algemene zin te hanteren ten aanzien van populieren en wilgen.&#13;
In de Bodemproduktiebeschikking van 1949, gewijzigd in 1954, wordt bij voortduring het&#13;
populiere- en wilgehout langs akkers en langs wegen buiten werking van het kapverbod&#13;
gesteld. Dat heeft in de afgelopen jaren zo gewerkt, dat in Nederland het areaal populieren en&#13;
wilgen belangrijk is toegenomen ten bate van de houtproduktie, maar ook ten bate van de&#13;
landschappelijke aankleding. Nu zou ik graag zien, dat de Minister degenen, die op lage&#13;
weilanden of lage percelen bouwland populieren en wilgen wensen te planten, voor een groeiperiode&#13;
van 25 jaar ook vrijstelling wilde verlenen van die herplantplicht. Op het ogenblik zijn&#13;
velen moeilijk tot deze beplanting over te halen, omdat zij zeggen: Een keer bos geplant, blijft&#13;
mijn land met een servituut besmet. Zou de Minister echter die ontheffingsmogelijkheid hanteren,&#13;
dan vermoed ik, dat hij vele boeren gemakkelijk zou kunnen overhalen om populieren en wilgen&#13;
aan te planten. Misschien zou hier en daar ook weieens de oppervlakte weiland - voor&#13;
melkkoeien belangrijk - verminderen.&#13;
In haar verdediging stelde regering in de memorie van antwoord aan de Eerste&#13;
Kamer d.d. 5 juli 1961:&#13;
Werkingssfeer der wet&#13;
De ondergetekenden zijn van mening, dat ten aanzien van populierenbossen geen andere ge&#13;
dragslijn moet worden gevolgd dan met betrekking tot bossen van andere houtsoorten. Ook&#13;
onder de huidige wetgeving bestaat de verplichting tot herbeplanting ten aanzien van gevelde&#13;
populierenbossen; er is niet gebleken, dat deze bepaling de aanleg van nieuwe populierenbos&#13;
sen ongunstig heeft beïnvloed. Het ontbreken van de herplantplicht voor populierenbossen&#13;
zou bovendien de mogelijkheid openstellen om bepaalde met andere houtsoorten beplante&#13;
percelen definitief aan het bosareaal te onttrekken, nl. door de verplichting tot herbeplanting&#13;
éénmaal met populieren uit te voeren.&#13;
Inmiddels is bij Beschikking van de minister van Landbouw en Visserij van 5&#13;
oktober 1982, no. J 4709, Stcrt. 195 bepaald, dat na inwerking treding van deze beschikking&#13;
aangelegd bos vrijgesteld is van de herplantplicht ex artikel 3 Bos wet, en van&#13;
de daaraan annexe meldplicht van artikel 2 Boswet ter zake van bos, dat aangelegd&#13;
wordt voor 25 jaar en dat verder voldoet aan de voorwaarden van deze beschikking.&#13;
Zo is de heer Engelbertink 21 jaar later toch in het gelijk gesteld.&#13;
Het streven naar effectiviteit leidde voorts tot de volgende bevoegdhedenverdeling.&#13;
3. Bevoegdheden van het rijk en bevoegdheden van lagere openbare lichamen.&#13;
Het Rijk&#13;
a. Om redenen van effectiviteit heeft de regering in de Boswet van regeling door het&#13;
rijk uitgezonderd enige bomen, die behoren tot de door de heer Engelbertink c.s.&#13;
in zijn amendement nr. 13 genoemde 'uit economische overwegingen geteelde&#13;
bomen'.&#13;
In casu echter beperkt tot populieren en wilgen, die behoren tot wegbeplanting&#13;
c.q. eenrijige beplantingen op of langs landbouwgronden.&#13;
Hiervoor is al de bij enige parlementariërs bestaande vrees genoemd, dat landbouwers&#13;
niet zouden planten, wanneer zij het risico van herplantplicht zouden&#13;
lopen.&#13;
In dezelfde lijn ligt de door de regering gemaakte uitzondering voor de bomen,&#13;
die zogenaamde bedrijfsbelangen dienen te beschermen. Niet onder regeling door&#13;
het rijk vallen:&#13;
de vruchtbomen en windschermen om boomgaarden; de fijnsparren, niet ouder&#13;
dan twaalf jaren, bestemd om te dienen als kerstbomen en geteeld op daarvoor in&#13;
het bijzonder bestemde terreinen; alsmede kweekgoed.&#13;
De bescherming van bedrijfsbelangen stond de wetgever eveneens voor ogen, toen&#13;
hij in de artikelen, 2, 3 en 13 de meldplicht, de herplantplicht alsmede een eventueel&#13;
kapverbod niet van toepassing verklaarde op dunning, dat wil zeggen velling, die&#13;
uitsluitend als een verzorgingsmaatregel ter bevordering van de groei van de overblijvende&#13;
houtopstand moet worden beschouwd.&#13;
b. Van regelgeving door het rijk zelf zijn tevens onttrokken:&#13;
de houtopstanden op erven en in tuinen; de houtopstanden binnen de bebouwde&#13;
kom; alsmede de Italiaanse populier, de linde, de paardekastanje en de treurwilg.&#13;
c. Voorts kent de Boswet nog het volgende onderscheid tussen de zogenaamde kleine&#13;
bosjes en de bossen die groter zijn. Vide artikel 5 lid 2 Boswet.&#13;
Van de meld- en herplantplicht zijn uitgezonderd de kleine bosjes, dat wil zeggen&#13;
de houtopstanden van niet meer dan 10 are en ingeval van rij beplanting: van niet&#13;
meer dan 20 bomen.&#13;
Het rijk kan op de kleine bosjes wel een kapverbod leggen. Maar waar de voorgenomen&#13;
kap van deze bosjes vooraf niet gemeld hoeft te worden, heeft deze mogelijkheid&#13;
praktisch weinig waarde. De lagere openbare lichamen&#13;
Blijkens artikel 15 (vide Hoofdstuk I hiervoor) werd aan de aanvullende werking&#13;
van de lagere openbare lichamen overgelaten het restgebied, uitgezonderd het bepaalde&#13;
in de Boswet artikel 15 leden 2 en 3.&#13;
Ook de provinciale staten en de gemeenteraden zijn niet-bevoegd regelen te stellen&#13;
ter bewaring van voormelde economische categorieën uit de hiervoor sub a genoemde&#13;
groep.&#13;
Zij het dat in 1982 deze - gezien het niet meer aanwezig geachte economische&#13;
belang van knot-populieren en knotwilgen - wel bevoegd werden tot het maken van&#13;
regelen voor déze beplanting, ook wanneer deze voorkomt als wegbeplanting of eenrijige&#13;
beplanting op of langs landbouwgronden.&#13;
De provincies en gemeenten zijn bevoegd de zogenaamde kleine bosjes binnen hun&#13;
regeling te betrekken.&#13;
De bossen van grotere omvang buiten de bebouwde kom, vallen voor zover zij&#13;
behoren tot bij het Bosschap geregistreerde bosbouwondernemingen buiten de regelingsbevoegdheid&#13;
van de provincies en gemeenten.&#13;
Binnen de bebouwde kom is het rijk niet bevoegd. Wel de provinciale staten en&#13;
gemeenteraden. Mede gezien het oorspronkelijke amendement Engelbertink, dat tot&#13;
voorbeeld strekte van het huidige artikel 15 lid 3 Boswet, dient de bevoegdheid van&#13;
de gemeenteraad en van provinciale staten ten aanzien van grotere bossen binnen&#13;
de bebouwde kom zo gelezen te worden, dat de gemeenteraad en de provinciale staten&#13;
ook ten aanzien van deze grotere bossen in de bebouwde kom bevoegd zijn, ook&#13;
wanneer deze behoren tot bosbouwondernemingen, die alszodanig bij het Bosschap&#13;
geregistreerd staan.&#13;
In het parlement is wel gediscussieerd over het gegeven, dat het functionele lichaam,&#13;
het Bosschap, middels haar registratie zou bepalen, wanneer territoriale lichamen&#13;
als de gemeente en de provincie bevoegd c.q. onbevoegd zijn.&#13;
Hiertegen verklaarde zich mejuffrouw Schilthuis (PvdA), Handelingen II: 3949&#13;
Ik d.d. 9 mei 1961. Een dergelijke relatie oordeelde zij staatsrechtelijk niet juist.&#13;
Minister Marijnen voelde wel iets voor deze bezwaren, maar dacht, dat dit in de&#13;
praktijk allemaal wel mee zal vallen. Handelingen II: 3971 Ik d.d. 10 mei 1961.&#13;
Mejuffrouw Schilthuis behield evenwel haar bezwaren, Handelingen II: 3978 Ik.&#13;
De overzichtelijkheid ging door deze beïnvloeding verloren aldus mejuffrouw Schilthuis.&#13;
De heer Kikkert (CHU) had daarmee geen bezwaren, Handelingen II: 3978 Ik en&#13;
3985 rk d.d. 10 mei 1961. Evenmin de heer Oud (VVD), Handelingen II: 4001 Ik:&#13;
'In het aanvaarden van de bevoegdheid van functionele lichamen moet ( ) naar mijn mening&#13;
principieel liggen opgesloten, dat daardoor de bevoegdheid van territoriale lichamen zal worden&#13;
teruggedrongen.'&#13;
Minister Marijnen repliceert op de heer Oud, dat het hier niet gaat om een bevoegdhedenverdeling&#13;
tussen een functioneel lichaam enerzijds en een territoriaal lichaam&#13;
anderzijds, maar dat ter bepaling van de bevoegdhedengrens van het territoriale lichaam aansluiting gezocht is bij de registratie van bosbouwondernemingen door een&#13;
functioneel lichaam.&#13;
De heer Marijnen heeft tegen dit systeem geen overwegende bezwaren. Handelingen&#13;
II: 4003 rk d.d. 16 mei 1961.&#13;
In het Voorlopig Verslag der Eerste Kamer uitten vele andere leden dezer Kamer&#13;
bezwaren tegen deze koppeling, VV I: 4 d.d. 14 juni 1961.&#13;
Deze leden wilden tevens aantekenen, dat zij ook uit taalkundig oogpunt voor deze&#13;
bepaling moeilijk waardering konden opbrengen. VV I: 4 rk over artikel 15 lid&#13;
3 Boswet.&#13;
Een soortgelijk probleem doet zich voor ter zake van de bebouwde kom vaststelling&#13;
door de gemeenteraad in het kader van de Boswet en de kapverordening ex Wet&#13;
van 9 mei 1963, Stb. 246. Ook daardoor beïnvloedt de gemeenteraad de bevoegdheden&#13;
van anderen, bijv. van het Rijk. Vide Bijlagen II, 1962-1963, stuk nr. 4 d.d.&#13;
26 maart 1963, blz. 1.&#13;
Over de beïnvloeding door de gemeente van haar eigen competentiegrenzen middels&#13;
de bepaling van haar eigen bebouwde kom, vermeldt de parlementaire geschiedenis&#13;
in 1961 niets.&#13;
Artikel 15 Boswet spreekt in de aanhef in het algemeen over andere openbare lichamen&#13;
dan het rijk in het algemeen. In lid 2 bespreekt zij slechts de gebieden, waarmee&#13;
de gemeenten en provincies zich niet mogen bezighouden. Dit biedt onvermoede&#13;
mogelijkheden voor andere openbare lichamen als bijvoorbeeld het waterschap.&#13;
Ter zake van de lagere openbare lichamen zijn naast het voorgaande nog enige&#13;
subonderwerpen interessant.&#13;
Bij voorbeeld: de kwestie van attributie van rechtsmacht tegenover beperking van&#13;
rechtsmacht (I); en de kwestie van centralisatie tegenover decentralisatie van rechtsmacht&#13;
(II).&#13;
In hoofdstuk I dezes zijn al enige aspecten van deze beide kwesties aan de orde&#13;
gesteld.&#13;
Daarover valt nog het volgende te melden.&#13;
ad I:&#13;
De discussie in de Tweede Kamer is over de kwestie van attributie tegenover beperking&#13;
van rechtsmacht nogal verwarrend geweest.&#13;
Minister Marijnen verwoordde de aanwezige verwarring door te constateren, dat&#13;
de wetgever in de Tweede Kamer verdeeld was over de vraag of het hier ter zake van&#13;
de bevoegdheden van de lagere openbare lichamen gaat om attributie dan wel om&#13;
beperking van rechtsmacht.&#13;
Bij attributie zou het volgens minister Marijnen gaan om een bevoegdhedentoekenning&#13;
door het rijk aan de lagere lichamen, waarbij het rijk verantwoordelijk&#13;
is voor de toekenning van die bevoegdheden en in zekere zin voor de wijze waarop&#13;
deze bevoegdheden worden gehanteerd.&#13;
Bij beperking van de rechtsmacht van het lagere openbare lichaam wordt slechts&#13;
de bestaande bevoegdheid beperkt. Minister Marijnen oordeelde, dat hier sprake&#13;
was van beperking der rechtsmacht en niet van attributie en constateerde, dat niet&#13;
iedere parlementariër het in dit opzicht met hem eens was. Hij constateerde een punt dat de Kamer en hem verdeeld hielden: een 'accord de désaccords', Handelingen II:&#13;
3993 lkd.d. 10 mei 1961.&#13;
Toch kiest de regering voor het zekere, waar zij in de memorie van antwoord aan de&#13;
Eerste Kamer stelt, dat door het inwerkingtreden van de Bos wet de verordeningen van&#13;
de openbare lichamen, in welker onderwerp deze wet voorziet, van rechtswege&#13;
ophouden te gelden. 'Indien en voor zover de betrokken lichamen hun bemoeienis met&#13;
de voorheen geregelde materie willen voortzetten, zullen zij nieuwe verordeningen&#13;
moeten maken.' MvA I: 4 d.d. 5 juli 1961.&#13;
ad II:&#13;
In hoofdstuk I dezes werd al geconstateerd, dat het oorspronkelijke ontwerp van&#13;
Boswet uitging van centrale regeling ter behoud van bossen en andere houtopstanden,&#13;
hetgeen bij memorie van antwoord aan de Tweede Kamer losgelaten werd.&#13;
Door menig parlementslid werd geconstateerd, dat de Boswet daardoor een hybride&#13;
karakter verkregen had. Het gevaar van deze tweesporigheid is, dat bevoegdheden&#13;
elkaar gaan overlappen en tegengesteld aan eikaars doelstellingen uitgeoefend worden.&#13;
Vraagtekens bij deze decentralisatie werden o.a. gezet door de heren Kikkert (CHU),&#13;
Handelingen II: 3961 rk.&#13;
Is deze decentralisatie wel doelmatig en niet alleen veroorzaakt uit zucht naar decentralisatie&#13;
en uit zucht naar afschuiving van de financiële lasten van de rijksoverheid?&#13;
Aldus Kikkert.&#13;
En ontstaat niet het gevaar, dat de lagere overheid kapverboden gaat opleggen op&#13;
produktiebossen? Het Bosschap bijvoorbeeld wenst niet, dat een kapverbod gehanteerd&#13;
wordt door lagere publiekrechtelijke lichamen.&#13;
Vide: de heer Geertsema (VVD), Handelingen II: 3963 Ik, die dit standpunt van het&#13;
Bosschap aanhaalt, om dit vervolgens te bestrijden. Wel wenst de heer Geertsema, dat&#13;
nimmer een kapverbod opgelegd wordt - zelfs niet ter bewaring van natuur- en&#13;
landschapsschoon - op produktiebossen. Handelingen II: 3965 Ik d.d. 9 mei 1961.&#13;
Door de ongelukkige redactie van artikel 15 lid 3 Boswet is het niet onmogelijk, dat&#13;
de lagere overheid desalniettemin een kapverbod oplegt op een produktiebos behorende&#13;
tot een bij het Bosschap geregistreerde onderneming, gelegen binnen de bebouwde&#13;
kom. Het is niet gezegd, dat dit laatste niet of nooit zal voorkomen.&#13;
Het verstrekken van bevoegdheden aan lagere lichamen als de gemeenteraden bij&#13;
Boswet werd doorgezet, ten einde deze bevoegd te maken op te treden ter bewaring&#13;
van de kleinere bossen en houtopstanden. Vide Handelingen I: 3471 Ik, de heer&#13;
Elfferich (ARP).&#13;
Wel wilden in de Tweede Kamer nogal wat leden voorkomen, dat de gemeenteraden&#13;
bevoegd worden op te treden in tuinen en erven terzake van aldaar aanwezige bomen.&#13;
Een daartoe strekkend amendement van de heer Den Hartog wordt evenwel verworpen&#13;
met 91 tegen 35 stemmen. Handelingen II: 4004 Ik d.d. 16 mei 1961.&#13;
Ook minister Marijnen had oog voor de door de gemeenten op dit gebied mogelijk op&#13;
te leggen beperkingen en de gevoelens van onvrede, die dit oproept (door sommige&#13;
parlementariërs 'betutteling' genoemd), maar oordeelde het niet nodig, dat de centrale&#13;
wetgever de lagere overheid hierin de wet ging voorschrijven. Handelingen II: 4004. Sancties op betutteling waren volgens de heer Oud (VVD) tegen een gemeentelijk&#13;
kapverbod: schadevergoeding en beroep bij de Kroon. Handelingen II: 4001.&#13;
En volgens de memorie van antwoord aan de Eerste Kamer: het beroepsrecht en&#13;
het recht van vernietiging van de Kroon ex artikel 185 Gemeentewet.&#13;
Ook in de Eerste Kamer waren nogal wat leden, die de mening uitspraken, dat&#13;
zij hoopten, dat voorkomen moest worden, dat bijvoorbeeld de eigenaar of de gebruiker&#13;
van een tuintje zich tot de Overheid zal moeten wenden, indien hij een&#13;
seringenboompje wenst te verwijderen. VV I: 4 Ik d.d. 14 juni 1961.&#13;
4. Eenvoud tegenover ingewikkeldheid&#13;
Rechtszekerheid tegenover bureaucratie&#13;
Het uitgangspunt van het oorspronkelijke ontwerp van wet was het minder overzichtelijke&#13;
beeld, dat het samenstel van geldende wettelijke bepalingen met betrekking&#13;
tot de bosbouw en de houtteelt biedt, te vervangen door een zo eenvoudig mogelijke&#13;
regeling onder vermijding van perfectionisme. MvT II: 5 d.d. 17 september 1958.&#13;
Aan het einde van de parlementaire rit bleek, dat van deze doelstelling niet veel&#13;
terecht is gekomen. Niet in de laatste plaats door de bevoegdheden van de lagere&#13;
openbare lichamen. De heer Kikkert sprak tijdens de parlementaire behandeling&#13;
door de Tweede Kamer uit:&#13;
'ik moet zeggen, dat de eenvoud verdwijnt en het ingewikkeld wordt. Ik meen, dat, waar&#13;
wordt gezegd, dat iedere burger geacht wordt de wet te kennen, de wetgeving zodanig moet&#13;
zijn, dat zij door iedere burger kan worden gelezen.'&#13;
Heer Kikkert (CHU), Handelingen II: 3983 Ik d.d. 10 mei 1961.&#13;
Hierop reageert de heer Geertsema (VVD), vide Handelingen II: 3987 rk d.d. 10&#13;
mei 1961 met het volgende antwoord, erop neerkomende, dat de burger maar een&#13;
jurist moet inschakelen wil hij de wet begrijpen:&#13;
Mevrouw de Voorzitster! Ik wil thans nog een enkele opmerking maken over hetgeen door&#13;
de geachte afgevaardigde de heer Kikkert is gezegd. De heer Kikkert heeft o.a. een zinsnede&#13;
gebruikt, waarover ik, al heeft deze maar een zeer zijdelings verband met deze materie, iets&#13;
wil zeggen. Hij heeft gezegd: Iedere Nederlander wordt geacht de wet te kennen en dus moet&#13;
ook elke wet zó geformuleerd worden, dat ook iedere Nederlander die begrijpen kan. Ik geloof,&#13;
dat dit een standpunt is, dat wij al heel lang geleden hebben moeten verlaten. Ik geloof,&#13;
dat als wij uitdrukkelijk de wetten zo uitvoerig gingen formuleren - want daar komt het dan&#13;
op neer -, dat iedere Nederlander, als hij dan nog de behoefte koesterde om die eindeloze&#13;
produkten te lezen, ook precies zou begrijpen wat erin stond, dat een bijzonder slechte manier&#13;
van wetgeven zou zijn. Laat ik maar een voorbeeld noemen. Als men het adagium, dat door&#13;
elke jurist wordt begrepen en dat in een wetgeving zinvol kan zijn van 'koop breekt geen&#13;
huur', zo zou willen formuleren, dat iedere Nederlander begreep waar hij precies aan toe was,&#13;
dan zou men een vorm van wetgeving krijgen, die niet bepaald gelukkig was. Wij moeten ons&#13;
er nu eenmaal bij neerleggen, dat er altijd juristen nodig zullen zijn om wetten uit te leggen.&#13;
Ik geloof dan ook, dat dat een nuttige zaak is. Ik kan dit rustig zeggen, omdat ik geen praktizerend&#13;
jurist ben. Maar ik mag toch wel een lans voor dit nobele beroep breken. Minister Marijnen voegt daaraan toe, dat hij het geen onregelmatigheid acht,&#13;
dat er op één terrein bij diverse verschillende instanties van elkaar afwijkende&#13;
regelingen bestaan. De rechtzoekende moet dit zelf uitzoeken: Uit:&#13;
Handelingen II: 3992 rk d.d. 10 mei 1961.&#13;
Ik zou nog iets willen zeggen over hetgeen door prof. Oud is aangesneden over de procedurele&#13;
werking, de garanties, de zekerheden, die in de centrale wet worden neergelegd, nl. die van beroep&#13;
en andere voorzieningen. Ik stel mij toch bijzonder graag op het standpunt, dat wij niet in een&#13;
Boswet een stuk gemeenterecht en provincierecht behoeven te regelen, maar dat de gemeentewet,&#13;
de Provinciale wet en de instellingsbesluiten en eventueel wetten van de schappen op hun eigen&#13;
merites dienen te worden beoordeeld. Wanneer er in de gemeentewet onvolkomenheden zouden&#13;
zijn ten aanzien van zekerheden voor de justitiabelen in de gemeente, dan zal men naar mijn&#13;
gevoel de gemeentewet moeten veranderen, eventueel de Provinciale wet of de instellingswet of het&#13;
instellingsbesluit. Wanneer men binnen de eigen bevoegdheden van het lagere publiekrechtelijke&#13;
lichaam bestuurt, dan zal men ook gebruik moeten maken van de apparatuur en de wettelijke&#13;
voorzieningen, die op dat stuk binnen de structuur van dat lichaam bestaan. Ik vind het helemaal&#13;
niet een foute situatie, dat in een bepaalde zaak, b.v. op economisch-landbouwkundig terrein, een&#13;
produktschap bevoegdheden heeft en een Minister bevoegdheden heeft en dat het toezicht op de&#13;
faits et gestes van de Minister anders is dan het toezicht op die van het produktschap. Zo vind ik het&#13;
zeker geen anomalie, dat een bepaalde regeling in de wet is opgenomen met betrekking tot de&#13;
procedure in deze zaak van het kapverbod e.d. en dat daarvoor in de gemeenten en in de provincies&#13;
andere voorzieningen en andere zekerheden bestaan. In dat opzicht wil ik zeggen, dat men binnen&#13;
die kring van dat lagere publiekrechtelijke lichaam heeft na te gaan, evenzeer als het in deze&#13;
Kamer gebeurt op centraal niveau, welke zekerheden en garanties en welke procedurevoorzieningen&#13;
getroffen dienen te worden.&#13;
De bureaucratie, welke de Boswet wilde opruimen, waarover de heer&#13;
Engelbertink (KVP) op 10 mei 1961 nog zijn gal spuwde (Handelingen II: 3980&#13;
rk) blijkt door de nieuwe Boswet niet te worden opgeruimd.&#13;
Ook met en na de Boswet is de door de heer Engelbertink verafschuwde pré-&#13;
Boswet situatie van een veelheid aan regelingen niet verdwenen. Deze veelheid&#13;
aan regelingen bleef en bleek ook onder de nieuwe Boswet mogelijk.&#13;
Daarnaast liet de Boswet ook veel eigen elementen onbepaald. Vooral de&#13;
vraag naar de redelijke schadevergoeding bleek vragen op te roepen. Immers wat&#13;
is redelijk? Vide de vragen van mejuffrouw Schilthuis daaromtrent.&#13;
Handelingen II: 3998 Ik.&#13;
De fractie van de PvdA gaat met het desbetreffende artikel 13 lid 4 Boswet&#13;
niet akkoord. Handelingen II: 3998 rk d.d. 16 mei 1961.&#13;
Ook de Eerste Kamer had met de bewoordingen van het 'schadevergoedings'-&#13;
artikel 13 lid 4 de grootste moeite. VV I: 1 en 3.&#13;
De discussie in de Tweede Kamer kwam bij de Eerste Kamer als zeer verward&#13;
over. Vide: VV I, Handelingen I: 3465, 3467 en 3469.&#13;
Artikel 15 lid 3 Boswet kon als reeds gezegd de waardering van veel leden der&#13;
Eerste Kamer niet krijgen. VV I: 4.  5. Geldelijke tegemoetkoming tegenover schadevergoeding&#13;
Administratie tegenover rechter&#13;
Staatssecretaris Scholten sprak voor de Eerste Kamer uit, dat de discussie in de&#13;
Tweede en in de Eerste Kamer over het vraagstuk der betaling van de door de overheid&#13;
opgelegde last in het kader van de rechtmatige overheidsdaad de jurisprudentie&#13;
over dit onderwerp zal beïnvloeden. Handelingen I: 3475 rk.&#13;
Of dat het geval is, is nog maar helemaal de vraag, gezien het gegeven, dat de jurisprudentie&#13;
over dit onderwerp over het algemeen een grote niet te zien geeft. (Scrib.).&#13;
In het parlement stonden in feite op dit punt twee meningen tegenover elkaar.&#13;
Enerzijds de idee, verwoord door staatssecretaris Scholten in Handelingen II: 3973,&#13;
3974 en 3994, dat de eigendom een recht is met sociale aspecten, met zich meebrengende,&#13;
dat dit recht geen heilig en onaantastbaar recht is, maar een recht onderhevig&#13;
aan maatschappelijke veranderingen, met zich meebrengende, dat de eigenaar het&#13;
risico loopt om uit reden van algemeen belang inbreuken daarop toe te moeten laten.&#13;
Zou deze inbreuk een kap verbod zijn, dan heeft de gebruiker of eigenaar, die aantoont,&#13;
dat hij tengevolge van dit verbod schade lijdt, welke redelijkerwijze niet of&#13;
niet geheel te zijnen laste behoort te blijven, het recht dat hem een billijke tegemoetkoming&#13;
ten laste van 's Lands kas toegekend wordt.&#13;
Daartegenover stond het idee, dat ingeval van een opgelegd kapverbod de betrokkene&#13;
recht had op vergoeding van de daardoor door hem geleden schade. Dit idee&#13;
werd o.a. verdedigd door de heer Kodde (SGP), Handelingen II: 3982 en de heer&#13;
Van Rijckevorsel (KVP), Handelingen II: 3988 rk.&#13;
Van deze laatste mag geciteerd worden:&#13;
Mevrouw de Presidente! Ik kom nu aan hetgeen de geachte heer Staatssecretaris heeft gezegd,&#13;
met name over het recht op schadevergoeding, ingeval een kapverbod door de centrale Overheid&#13;
is opgelegd. Met de beschouwing van de Staatssecretaris over het eigendomsrecht ben&#13;
ik het volkomen eens, maar zoals een andere geachte afgevaardigde - ik meen de heer&#13;
Kodde - reeds heeft gezegd, gaat het mij er in het bijzonder om of de beperkingen, die de&#13;
Overheid bevoegd en daarom ook verplicht is te stellen aan het gebruik van het eigendomsrecht,&#13;
al of niet een bepaalde grens mogen overschrijden. Indien zij zulks doen - indien dus&#13;
meer nadeel wordt toegebracht aan speciaal die ene eigenaar en aan die ene gebruiker van een&#13;
bepaald bos of een bepaalde houtopstand dan hij redelijkerwijze, volgens de algemene opvattingen,&#13;
verplicht is te gedogen -, is het toch een vanzelfsprekende zaak, dat wanneer die&#13;
plicht tot gedogen in het algemeen belang wordt opgelegd, nl. ter bewaring van natuur- en&#13;
landschapsschoon, de daardoor ontstane schade - waarom zouden wij hierover zo lang moeten&#13;
spreken - wordt vergoed aan de eigenaar of gebruiker. Het lijkt mij toch, dat de Regering&#13;
aan de juistheid van dat standpunt niet kan tornen.&#13;
Het heeft mij daarom verbaasd, dat - en daarbij is gezegd: 'wanneer men deze zaak doordenkt'&#13;
- door de Staatssecretaris als argument naar voren is gebracht, dat dit zou voortvloeien&#13;
uit het risico, dat normaliter op een eigenaar ligt. Het risico, dat een eigenaar normaliter&#13;
heeft, heeft hij, maar het gaat hier niet om het risico, dat een eigenaar normaliter en redelijkerwijze&#13;
in het algemeen behoort te dragen, maar om een uitzonderingsmaatregel, zoals de&#13;
Staatssecretaris uitdrukkelijk heeft gezegd, een uitzonderingsmaatregel, die nu juist die ene&#13;
eigenaar en gebruiker treft, doordat aan hem en hem alleen een kapverbod wordt opgelegd.&#13;
Als hem, indien hij daardoor schade lijdt, die schade niet wordt vergoed, dan vraag ik mij&#13;
af, of wij hier nog in een rechtsstaat verkeren. Tegen dit laatste idee van de gewone schadevergoeding wordt door staatssecretaris&#13;
Scholten gepleit. De argumenten zijn: ongewenste precedent-werking en de&#13;
overheid heeft geen geld. Vide bijvoorbeeld Handelingen II: 3972.&#13;
De Tweede Kamer gaat akkoord met een compromis, waardoor het woord 'tegemoetkoming'&#13;
werd vervangen door het woord 'schadevergoeding'. Deze schadevergoeding&#13;
stond echter op billijkheidsgrondslag.&#13;
Dezelfde bewoordingen als kort daarvoor in de Monumentenwet waren vastgelegd&#13;
als 'betalingsbasis' aan betrokkenen werden nu ook in de Boswet vastgelegd.&#13;
In feite was daarmee even onduidelijk als daarvoor, wat in concreto nu uitbetaald&#13;
moest worden.&#13;
Volgens voorstanders van de schadevergoeding is dit de vergoeding van de schade,&#13;
daar minder uitbetalen niet redelijk is, vide de heer Kodde (SGP) Handelingen II:&#13;
3982 Ik. En de heer Van Rijckevorsel (KVP) Handelingen II: 3997 rk.&#13;
Volgens voorstanders van de niet-automatische schadevergoeding kan de billijkheid&#13;
echter variëren tussen de schade en nul gulden. Staatssecretaris Scholten, Handelingen&#13;
II: 3998.&#13;
De heer Scholten merkt over deze strijd op, dat tussen beide interpretaties een kloof&#13;
ligt. Handelingen II: 3998 Ik, en VV I: 3.&#13;
Door het vijfjarige kapverbod is in ieder geval bij een rijkskapverbod de schade&#13;
wat gemakkelijker te berekenen. De heer Kikkert (CHU), Handelingen II: 3986 Ik.&#13;
Dat is niet het geval bij een kapverbod van een lager lichaam, dat immers niet telkens&#13;
voor een periode van ten hoogste vijf jaar gegeven wordt. Het systeem van&#13;
amendement Den Hartog c.s. nr. 12 is immers niet gevolgd.&#13;
Ook de vraag wie het uit te betalen bedrag zou moeten berekenen heeft enige discussie&#13;
losgemaakt. Diende dit de Kroon te zijn of de burgerlijke rechter? Vóór de&#13;
Kroon werden als argumenten aangevoerd:&#13;
- dat is eenvoudiger en goedkoper, Handelingen II: 3974 rk (Scholten) en Handelingen&#13;
II: 3979 Ik (Schilthuis PvdA).&#13;
- dat leidt tot eenheid van rechtspraak, waar de Kroon ook belast is met de&#13;
rechtspraak inzake het beroep tegen vergoedingen van kapverboden van lagere&#13;
organen, Handelingen II: 3998 rk. (Scholten).&#13;
- ook de Kroon (Afdeling voor de Geschillen van Bestuur) is rechtspraak, Handelingen&#13;
I: 3476 Ik. (Scholten, Staatssecretaris).&#13;
Twijfels t.a.v. de Kroon werden geuit:&#13;
- de regering is rechter in eigen zaak, Handelingen II: 3991 rk. (Oud VVD).1&#13;
Vóór de Burgerlijke rechter werden als argumenten aangevoerd:&#13;
- de burgerlijke rechter is in staat om het beleid van de overheid en de schade daar&#13;
uit te beoordelen, Handelingen II: 3982 Ik. (Kodde SGP).&#13;
- schadevergoedingsacties komen al jaren voor de burgerlijke rechter, Handelingen II:&#13;
3991 rk. (Oud VVD). Handelingen I: 3466 rk. (Geuze CHU). Tégen de burgerlijke rechter werd als argument aangevoerd:&#13;
- Uit Handelingen II: 3975 (Scholten)&#13;
De burgerlijke rechter heeft typisch tot taak te beoordelen wat recht is, wat onrecht. Juist&#13;
bij de onrechtmatige overheidsdaad geeft hij echter telkens weer blijk van grote schroom om&#13;
het gedrag van de overheid te beoordelen en te laken. Ten aanzien van rechtmatige daden zou&#13;
hij zeker nog grotere terughoudendheid betonen. En voorts: niet alleen is de burgerlijke procedure&#13;
duur, zij is ook weinig geschikt om een alzijdige belichting van de kwestie mogelijk&#13;
te maken, omdat de rechter niet beschikt over de bevoegdheden en het apparaat om alle facetten&#13;
van de zaak voldoende te onderzoeken. Het gaat hier bovendien om kwesties, waarvan&#13;
de beslissing niet bij de rechter thuishoort. De vraag of wegens het rechtmatig optreden van&#13;
de overheid schadevergoeding moet worden gegeven, is veel minder een juridische dan een&#13;
beleidsvraag, waarbij allerlei overwegingen van sociale, economische, budgettaire en politieke&#13;
aard mede de doorslag moeten geven.&#13;
De wetgever bepaalde in casu dat de Kroon de beroepen zal behandelen terzake van&#13;
de geweigerde of toegekende vergoedingen ingeval van een kapverbod door het rijk.&#13;
Artikel 14 Boswet.&#13;
De Kroon wordt ook het beroepsorgaan van geschillen over vergoedingen terzake&#13;
van door provincies of gemeenten opgelegde kapverboden. Artikel 17 jo. artikel 13&#13;
lid 4 en artikel 14 Boswet.&#13;
III. DE KAPVERORDENING&#13;
Gehoor gevend aan de in de Tweede Kamer en Eerste Kamer geuite en door de regering&#13;
overgenomen wens de beschikking te hebben over een uniforme kapverordening&#13;
heeft de VNG in 1962 een uniforme model-kapverordening gepubliceerd. Vide voor&#13;
deze wensen: Handelingen II: 3954, MvA I, Handelingen I: 3466, 3470, 3471 en 3473.&#13;
De eerste modelkapverordening verscheen in de Blauwe reeks onder nr. 33. In&#13;
1979 is deze vervangen door een nieuw model, nummer 45, Groene reeks, Behoud&#13;
van bomen. In april 1983 verscheen daarop een aanvulling naar aanleiding van de&#13;
ad hoc wetswijziging van de Boswet in 1982.&#13;
Uitgaande van het laatste model wordt in de modelkapverordening een ander&#13;
systeem gehanteerd dan de Boswet voor het Rijk voorschrijft.&#13;
De Boswet is van toepassing op houtopstand buiten de bebouwde kom.&#13;
De Boswet heeft als motief: 'bewaring van bossen en houtopstanden', daarnaast&#13;
kan het rijk ter bewaring van natuur- en landschapsschoon ex artikel 14 een kapverbod&#13;
opleggen.&#13;
In de Boswet geldt als principe, dat het vellen vrij is. Na het vellen geldt echter&#13;
een herplantplicht, ex artikel 3, dat functioneert dankzij de meldplicht, artikel 2.&#13;
Tussen melden en vellen geldt een wachtperiode van een maand, waardoor de&#13;
ministers van CRM en van Landbouw en Visserij nog op tijd kunnen beoordelen,&#13;
of zij ter bewaring van de desbetreffende houtopstand om redenen van natuur- en&#13;
landschapsschoon een kapverbod zullen opleggen. Dit kapverbod kan telkens voor&#13;
ten hoogste vijf jaar worden opgelegd.&#13;
Met vellen is gelijkgesteld het verrichten van handelingen die de dood of ernstige beschadiging van houtopstand ten gevolge kunnen hebben. Artikel 1 lid 2. Verwaarlozen&#13;
van houtopstand is evenals vellen toegestaan. Ook indien door deze reden de&#13;
houtopstand tenietgaat, geldt een herplantplicht, evenals wanneer de houtopstand&#13;
tenietgaat door een calamiteit, artikel 3.&#13;
De (model-)kapverordening is zowel van toepassing binnen als buiten de bebouwde&#13;
kom op houtopstand.&#13;
Het motief van het model is ruimer dan het motief van de Boswet. De kapverordening&#13;
beoogt bewaring van de houtopstand in het belang van de handhaving van het natuur-,&#13;
landschaps- of dorps-/stadsschoon of om andere redenen van milieubeheer.&#13;
Anders dan bij de Boswet geldt (juist wat de heer Geertsema Handelingen II: 3986 rk&#13;
bepaald ongelukkig vindt) een volstrekt verbod om te vellen (artikel 2), waarna&#13;
vervolgens burgemeester en wethouders vergunningen kunnen verlenen.&#13;
Gezien de fout in de redactie van artikel 15 lid 3 Boswet geldt dit kapverbod -&#13;
ondanks alle andersluidende geluiden van de wetgever tijdens de parlementaire behandeling&#13;
- ook voor in de bebouwde kom gelegen houtopstanden van bij het bosschap&#13;
geregistreerde bosbouwondernemingen. Ook geldt dit kapverbod voor grotere&#13;
bossen buiten de bebouwde kom, die niet behoren tot bij het bosschap geregistreerde&#13;
bosbouw-houtopstanden.&#13;
De gemeenten hebben derhalve onder de werking van deze verordening een grotere&#13;
taak dan aan hen toegedacht is tijdens de parlementaire behandeling van de Boswet,&#13;
waarbij aan hen werd toegedacht de zorg voor de instandhouding van de kleinere&#13;
bossen. Het parlement sprak daarbij over de zelfstandige eenheden van 10 are of bij&#13;
rijbeplanting van hoogstens 20 bomen, welke buiten de bebouwde kom liggen en&#13;
behoren tot een bij het bosschap geregistreerde bosbouwonderneming.&#13;
Echter dit laatste is maar een van de vele verschijningsvormen van bossen. Is het&#13;
parlement hier verstrikt geraakt in haar eigen verwarring?&#13;
Blijkens artikel 5 hebben burgemeester en wethouders een voor ruime invulling&#13;
vatbare marge voor het besluiten op een aanvrage van een kapvergunning. Burgemeester&#13;
en wethouders kunnen de vergunning weigeren dan wel onder voorschriften&#13;
verlenen in het belang van de handhaving van het natuur-, landschaps- of dorps-/&#13;
stadsschoon of om andere redenen van milieubeheer. Deze beslissing moet met redenen&#13;
omkleed zijn. Artikel 5.&#13;
Ook kan een herplantplicht worden opgelegd. Deze geldt niet automatisch. Artikelen&#13;
6 en 9.&#13;
De kapverordening kent de mogelijkheid van schadevergoeding bij rechtmatige&#13;
overheidsdaad, artikel 8. Dit laatste conform de procedure aangewezen in de verordening&#13;
ex artikel 49 van de Wet op de Ruimtelijke Ordening.&#13;
Beroepsregels voor de gemeentelijke kapverordening.&#13;
De Boswet kent voor de gemeentelijke bevoegdheden in het kader van een gemeentelijke&#13;
kapverordening een beperkt aantal beroepsregels. Ex artikel 16 Boswet&#13;
staat tegen een beslissing tot weigering van een kapvergunning beroep open op de&#13;
Kroon, Afdeling voor de Geschillen van Bestuur. Ook bevat de Boswet een beroepsprocedure voor geweigerde schadevergoedingen terzake van geweigerde kapvergunningen&#13;
bij de Kroon, Afdeling voor de Geschillen van Bestuur, artikel 17 Boswet.&#13;
De Boswet heeft niet voorzien in een beroepsmogelijkheid bij het verlenen van een&#13;
kapvergunning onder voorschriften (waaronder een mogelijke herplantplicht ex artikel&#13;
6).&#13;
In dat geval geldt als geen aparte beroepsprocedure in de kapverordening is voorgeschreven,&#13;
dat de belanghebbende ingevolge de Wet administratieve rechtspraak&#13;
overheidsbeschikkingen zich wendt tot het beschikkende orgaan zelf en vandaar naar&#13;
de Afdeling Rechtspraak der Raad van State. Noemt de kapve</content><legacyfootnotes>1. Het Europees Hof voor de Rechten van de Mens, 23 oktober 1985: Benthem versus Nederland, NJCMBulletin&#13;
1985, blz. 669 e.v. met noten van T. Zwart en A.W. Heringa: De Kroon, Afdeling Geschillen, is&#13;
geen rechtspraak, ex artikel 6 Europese Conventie voor de Rechten van de Mens.</legacyfootnotes><footnotes><footnote/></footnotes><auteurs>Mr G.J.A.M. Bogaers</auteurs><published>1986-05-01 00:00:00</published><modified>1986-05-01 00:00:00</modified><editiondate>1986-05-01</editiondate><htmlpath>https://denhollander.info/artikel/6354</htmlpath></article>
</articles></edition>