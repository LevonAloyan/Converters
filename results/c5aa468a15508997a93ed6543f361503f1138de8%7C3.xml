<edition><articles><article><jaar>2002</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/2002</searchword><id>5581</id><udhid>UDH:TvAR/5581</udhid><titel>De weg van oud naar nieuw – kanttekeningen bij het overgangsrecht in het voorstel tot wijziging van het pachtrecht. Preadvies Vereniging voor Agrarisch Recht</titel><searchwords><searchword>TvAR 4/2002</searchword><searchword>UDH:TvAR/5581</searchword></searchwords><attachments><attachment><name>2002_nr 4_Artikel_Hoog.pdf</name><extention>pdf</extention><url>https://denhollander.info/download/5513/ci</url></attachment></attachments><inleiding>Inhoud:&#13;
1. Inleiding&#13;
2. Enkele theoretische beschouwingen over het begrip overgangsrecht&#13;
3. De vijfenzestigjarige leeftijd als grond voor opzegging van de pachtovereenkomst&#13;
4. De vergroting van de oppervlakte ex artikel 58&#13;
5. Het voorstel van het kabinet met betrekking tot de pacht&#13;
6. Overgangsrecht algemeen&#13;
7. Pacht van een hoeve en overgangsrecht&#13;
8. Pacht van los land en overgangsrecht&#13;
9. Pachtprijs en overgangsrecht&#13;
10. Toetsing van het overgangsrecht&#13;
11. Bedrijfseconomische en sociale gevolgen van het kabinetsvoorstel&#13;
12. De positie van de pachter in geval van onteigening&#13;
13. De positie van de overheid&#13;
14. Conclusie&#13;
1. Inleiding&#13;
Het overgangsrecht neemt in zijn algemeenheid een wat afwijkende plaats in in het&#13;
Nederlandse recht. Het draagt vaak een element van vergankelijkheid in zich: het&#13;
heeft slechts betrekking op een korte overgangsperiode en heeft daarna zijn betekenis&#13;
verloren. Voorzover het gaat om formeel recht is dat vaak juist. Een voorbeeld van&#13;
een dergelijke overgangsregeling in het pachtrecht is artikel 5 van het Besluit aanwijzing&#13;
rechtsgebied grondkamers,1 waarin wordt bepaald dat verzoeken die op grond&#13;
van de Pachtwet voor 1 januari 1998 zijn ingediend bij een van de provinciale grondkamers&#13;
vanaf 1 januari 1998 worden behandeld door de nieuwe gefuseerde grondkamers.&#13;
Wanneer het gaat om materieelrechtelijk overgangsrecht ligt de zaak vaak anders, althans gecompliceerder. Het kabinetsbesluit met betrekking tot de wijziging&#13;
van het pachtrecht bevat zowel materieel als formeel overgangsrecht.&#13;
Het pachtrecht heeft in de loop der jaren diverse wijzigingen ondergaan. In 1937 trad&#13;
de eerste pachtwet – de Pachtwet 1937 – in werking. In 1941 werd deze vervangen&#13;
door het Pachtbesluit, dat – als bezettingsmaatregel – in stand bleef tot 1958. In dat&#13;
jaar werd het vervangen door de huidige Pachtwet. De Pachtwet is ook een aantal&#13;
malen gewijzigd: de invoering van het voorkeursrecht van de pachter in 1963, de&#13;
invoering van de vijfenzestigjarige leeftijd van de pachter als opzeggingsgrond van de&#13;
pachtovereenkomst in 1984, de invoering van bijzondere pachtregimes voor pacht in&#13;
natuurgevoelige gebieden en in reservaten in 1992 en teeltpacht en bijzonder kortdurende&#13;
pacht in 1995, alsmede de vergroting van de oppervlakte waaronder de&#13;
belangrijkste dwingendrechtelijke bepalingen van de Pachtwet niet van toepassing&#13;
zijn (art. 58). De meeste van deze wijzigingen brachten geen verandering in de&#13;
bestaande rechtsverhoudingen, zij voegden slechts bepalingen en pachtvormen aan de&#13;
bestaande toe. Uitzonderingen daarop waren de invoering van de vijfenzestigjarige&#13;
leeftijd als opzeggingsgrond voor pachtovereenkomsten en de vergroting van de&#13;
oppervlakte als bedoeld in artikel 58. Het huidige kabinetsstandpunt heeft – althans&#13;
indien dit in een wetswijziging wordt vertaald – ingrijpende gevolgen voor bestaande&#13;
rechtsverhoudingen. Om deze reden is het van belang bijzondere aandacht te besteden&#13;
aan het overgangsrecht.&#13;
In dit preadvies zullen de volgende onderwerpen aan de orde komen: enkele opmerkingen&#13;
over het begrip overgangsrecht op zich, voorbeelden van toepassing van het&#13;
overgangsrecht bij vorige wijzigingen van de Pachtwet, het huidige voorstel met&#13;
betrekking tot het overgangsrecht en toetsing daarvan aan hogere regelgeving en&#13;
rechtsbeginselen. Daarnaast komen de gevolgen van de voorgestelde wijziging van de&#13;
pachtwetgeving aan de orde.</inleiding><content>2. Enkele theoretische beschouwingen over het begrip overgangsrecht&#13;
De vraag is wat overgangsrecht eigenlijk precies is. Een zo nu en dan gehoorde uitdrukking&#13;
is “overgangsrecht is geen recht”. Voorzover daarmee wordt bedoeld dat&#13;
het overgangsrecht niet een afgerond en vastomlijnd leerstuk is, is dat juist. Overgangsrecht&#13;
is inhoudelijk sterk afhankelijk van de individuele situatie van wetgeving&#13;
en rechtspraak.&#13;
Brunner2 omschrijft het overgangsrecht als volgt:&#13;
“Het overgangsrecht is dat deel van het recht, dat regels geeft voor de toepasselijkheid van&#13;
het oude en het nieuwe recht bij verandering van recht. Die verandering doet zich voor bij&#13;
verandering van wetgeving en bij verandering van rechtspraak. (.....)&#13;
Het is mogelijk het begrip overgangsrecht nog wat ruimer te nemen en daaronder ook te&#13;
begrijpen het samenstel van regels die betrekking hebben op de inwerkingtreding van wetten.” Ik zou een nog ruimere definitie willen hanteren en het overgangsrecht omschrijven&#13;
als de regels voor de toepasselijkheid van het oude en het nieuwe recht bij verandering&#13;
van wetgeving en rechtspraak en de juridische gevolgen van de overgang van het&#13;
oude naar het nieuwe recht.&#13;
In algemene zin bevat de Wet Algemene Bepalingen3 in artikel 4 de bepaling dat de&#13;
wet alleen verbindt voor het toekomende en geen terugwerkende kracht heeft. Naar&#13;
de letter van de wet zou dat betekenen dat slechts eerbiedigende werking van de wet&#13;
is toegestaan; de ingevoerde regelgeving geldt voor nieuwe gevallen, terwijl bestaande&#13;
rechten worden gerespecteerd (terugwerking ex tunc). Brunner is van mening dat&#13;
artikel 4 eveneens met zich brengt dat het niet toegestaan is dat rechtsgevolgen, die na&#13;
de invoering van een nieuwe wet voortvloeien uit daaraan voorafgegane feitelijke of&#13;
rechtshandelingen, volgens de nieuwe wet beoordeeld worden (terugwerking ex&#13;
nunc). Deze bepaling – overigens geen grondwettelijke, maar slechts een gewone wettelijke&#13;
bepaling – heeft slechts een beperkte betekenis. Opnieuw Brunner:&#13;
“De strijd over de terugwerkende kracht van wetten is in ons land practisch van weinig&#13;
belang. Dat vindt zijn oorzaak daarin, dat art. 4 Wet AB de wetgever niet verhindert of&#13;
belemmert om aan zijn wetten terugwerkende kracht te verlenen. Heeft hij dat gedaan, dan&#13;
moet de rechter daarvan uitgaan. Nu bovendien de terugwerkende kracht van wetten niet&#13;
uitdrukkelijk daaraan behoeft te zijn toegekend, is het een vraag van uitlegging van de nieuwe&#13;
wet, of zij terugwerkt. Is door uitleg van de nieuwe wet vastgesteld, dat zij terugwerkt (ex&#13;
tunc) of onmiddellijk (ex nunc) van toepassing is op verhoudingen ontstaan voor haar&#13;
inwerkingtreding, dan is daarmee de vraag naar de werking van de nieuwe wet beslist.&#13;
Het vermoeden van art. 4 Wet AB, en daarmee de betekenis die moet worden gehecht aan de&#13;
term ‘terugwerkende kracht’, speelt dan ook alleen een rol, indien de nieuwe wet in haar&#13;
bewoordingen en strekking geen enkele aanwijzing inhoudt over haar toepasselijkheid op&#13;
anterieure verhoudingen.”&#13;
De wetgever heeft de instructienormen voor het creëren van overgangsrecht neergelegd&#13;
in de Aanwijzingen voor de regelgeving.4 Om een indruk te geven welke plaats&#13;
het overgangsrecht daarin heeft: van de 347 aanwijzingen5 hebben 7 aanwijzingen&#13;
betrekking op het overgangsrecht.&#13;
Aanwijzing 165 bepaalt dat bij een nieuwe regeling of wijziging van een regeling&#13;
overwogen wordt of overgangsbepalingen noodzakelijk zijn. Aanwijzing 166 bepaalt&#13;
in het eerste lid dat een nieuwe regeling niet slechts van toepassing is op hetgeen na&#13;
haar inwerkingtreding voorvalt, doch ook op hetgeen bij haar inwerkingtreding&#13;
bestaat, zoals bestaande rechtsposities en verhoudingen (onmiddellijke werking). Het&#13;
tweede lid geeft de mogelijkheid van de hoofdregel af te wijken, op voorwaarde dat&#13;
dit uitdrukkelijk wordt bepaald.&#13;
Aan een regeling kan terugwerkende kracht worden verleend, doch uitsluitend&#13;
indien daarvoor een bijzondere reden bestaat (aanwijzing 167, eerste lid). Rechtsgevolg van de terugwerkende kracht is dat in de regeling voorziene rechtsgevolgen&#13;
gerekend worden te zijn ingetreden vanaf een nader aangeduid tijdstip voorafgaande&#13;
aan de inwerkingtreding van die regeling (tweede lid). Extra beperkingen aan de&#13;
terugwerkende kracht gelden in geval van belastende regelingen; daaraan wordt,&#13;
behoudens in uitzonderlijke gevallen, geen terugwerkende kracht toegekend (derde&#13;
lid). Terugwerkende kracht is uitgesloten bij toepassing van het strafrecht ten nadele&#13;
van de justitiabele; bij een regeling mag een feit dat vóór haar inwerkingtreding is&#13;
geschied, niet strafbaar of zwaarder strafbaar worden gesteld (vierde lid). De terugwerkende&#13;
kracht mag niet geschieden door middel van een fictieve datum van inwerkingtreding&#13;
van de wet (aanwijzing 168). Tenslotte bepaalt aanwijzing 169 dat een&#13;
nieuwe regeling een daarvoor geldende regeling blijvend (eerbiedigende werking) of&#13;
voor een bepaalde periode (uitgestelde werking) van toepassing kan laten op nader&#13;
aangeduide feiten of verhoudingen. Bij het verlenen van eerbiedigende of uitgestelde&#13;
werking dient duidelijk uit de regeling te blijken welke rechtsgevolgen beoogd worden&#13;
(aanwijzing 170).&#13;
Ik gaf reeds aan dat het overgangsrecht sterk individueel bepaald is. Hoe ingrijpender&#13;
de gevolgen van wijziging van wetgeving of rechtspraak zijn, des te zorgvuldiger zal&#13;
men rekening dienen te houden met de gevolgen van deze wijzigingen voor de&#13;
bestaande rechten van de betrokken justitiabelen. De huidige voorstellen van het&#13;
kabinet zijn niet de eerste ingrijpende wijzigingen van de Pachtwet. Eerder waren dat&#13;
de invoering van de vijfenzestigjarige leeftijd als grond voor opzegging van de pachtovereenkomst&#13;
en de vergroting van de oppervlakte waar beneden de belangrijkste&#13;
bepalingen van de Pachtwet niet van toepassing zijn. Beide zullen hieronder aan de&#13;
orde komen.&#13;
3. De vijfenzestigjarige leeftijd als grond voor opzegging van de&#13;
pachtovereenkomst&#13;
In 1984 heeft een ingrijpende wijziging van de Pachtwet plaatsgevonden6 door de&#13;
invoering van artikel 38a, dat bepaalt dat de pachtkamer een verzoek om verlenging&#13;
van een pachtoverkomst afwijst indien de pachter voor het einde van de lopende&#13;
pachttermijn de leeftijd van vijfenzestig jaren heeft bereikt of zal bereiken en de verpachter&#13;
om die reden bezwaar maakt tegen verlenging. In het verlengde daarvan werd&#13;
in artikel 45, tweede lid, een soortgelijke bepaling opgenomen voor het geval de pachter&#13;
in de periode na verlenging de vijfenzestigjarige leeftijd zou bereiken.&#13;
De wijziging kreeg uiteindelijk onmiddellijke werking, ondanks het feit dat in de&#13;
parlementaire discussie werd voorgesteld wegens de ingrijpendheid ervan een uitgestelde&#13;
werking in te voeren.&#13;
4. De vergroting van de oppervlakte ex artikel 58&#13;
In 1995 kwam een wijziging van de Pachtwet tot stand, die voornamelijk bestond uit&#13;
het toevoegen van twee nieuwe pachtvormen naast de reguliere pachtovereenkomst,&#13;
teeltpacht en bijzondere kortdurende pacht, die beide overigens slechts van toepassing zijn op los land. Op bestaande pachtovereenkomsten was deze wijziging niet van&#13;
invloed; wel was de verwachting dat deze nieuwe pachtvormen de reguliere pacht&#13;
zouden kunnen verdringen doordat verpachters nog slechts bereid zouden zijn van&#13;
de nieuwe pachtvormen gebruik te maken.&#13;
Een wijziging die wel op een bestaande regeling betrekking had, was de vergroting&#13;
van de oppervlakte als bedoeld in artikel 58. Het eerste lid bepaalde oorspronkelijk&#13;
dat – kort samengevat – de belangrijkste dwingendrechtelijke bepalingen van de&#13;
Pachtwet niet van toepassing waren op pachtovereenkomsten met betrekking tot los&#13;
land waarvan de oppervlakte niet groter was dan 25 are. Het tweede lid gaf de grondkamer&#13;
de bevoegdheid de oppervlakte voor haar gehele ressort of een gedeelte daarvan&#13;
voor een bepaalde bodemcultuur te verlagen, doch niet tot minder dan 10 are. Bij&#13;
de wijziging werden beide oppervlaktes vergroot, de oppervlakte in het eerste lid tot&#13;
1 hectare en die in het tweede lid tot 50 are. Op zich lijkt deze wijziging niet zo&#13;
spectaculair, althans voor reguliere akkerbouw- en veebedrijven. Voor (glas)tuinbouwbedrijven&#13;
en boomkwekerijen kan dat evenwel anders zijn, zodat een adequate&#13;
overgangsregeling noodzakelijk was.&#13;
In dit geval heeft de wetgever gekozen voor eerbiedigende werking van de regeling;&#13;
artikel 58 is in zijn gewijzigde vorm uitsluitend van toepassing op pachtovereenkomsten&#13;
die na de inwerkingtreding van de wijziging zijn ontstaan. Op vóór 31 oktober&#13;
1995 ontstane pachtovereenkomsten is derhalve het artikel zoals het voor de wijziging&#13;
luidde van toepassing.&#13;
5. Het voorstel van het kabinet met betrekking tot de pacht&#13;
Het kabinet beoogt de huidige systematiek van de Pachtwet ingrijpend te veranderen.&#13;
7 De begrippen ‘hoeve’ en ‘los land’ zouden moeten verdwijnen en plaats maken&#13;
voor ‘bedrijfspacht’ en ‘losse pacht’. Het begrip bedrijfspacht is niet synoniem aan&#13;
het begrip hoeve. Een hoeve is een complex van grond en gebouwen. In het voorstel&#13;
van het kabinet is bedrijfspacht elke pachtovereenkomst waarbij gebouwen zijn verpacht,&#13;
of waarbij sprake is van pacht van één verpachter van 25% of meer van de&#13;
totale bedrijfsoppervlakte met een minimum van 3 hectare. De gedachte van het kabinet&#13;
is dat in die gevallen sprake is van pachtafhankelijkheid en dat om die reden een&#13;
andere wettelijke regeling wenselijk is dan in gevallen waarin geen sprake is van pachtafhankelijkheid.&#13;
Bedrijfspacht kenmerkt zich door een aantal dwingendrechtelijke regels. De bedrijfspachtovereenkomst&#13;
heeft een duur van twaalf jaren en wordt in beginsel telkens van&#13;
rechtswege met zes jaar verlengd. De verpachter kan de pachtovereenkomst opzeggen&#13;
tegen het einde van een pachttermijn of tegen de dag dat de pachter 65 jaar wordt.&#13;
Gaat de pachter niet akkoord met de opzegging, dan kan, anders dan in het huidige&#13;
systeem, de verpachter de rechter verzoeken de pachtovereenkomst te beëindigen. De&#13;
rechter wijst de vordering van de verpachter slechts toe indien de bedrijfsvoering van&#13;
de pachter niet is geweest als een goed pachter betaamt of zijn optreden jegens de verpachter&#13;
aanleiding heeft gegeven tot gegronde klachten, de verpachter het pachtobject wil bestemmen voor niet-landbouwkundige doeleinden en die bestemming in overeenstemming&#13;
is met het algemeen belang, de verpachter of diens echtgenoot, kind of&#13;
pleegkind het pachtobject persoonlijk voor een landbouwkundig doel in gebruik wil&#13;
nemen, de pachter de leeftijd van 65 jaar bereikt of de redelijkheid en billijkheid dit&#13;
vergen. De pachter heeft een voorkeursrecht, doch zonder de prijstoetsing in het huidige&#13;
systeem. Het wettelijk recht op indeplaatsstelling vervalt; hetzelfde geldt voor&#13;
het recht op aanmerking als medepachter. Het gaat hier om het wettelijk recht: in de&#13;
gevallen waarin in pachtovereenkomsten een recht van indeplaatsstelling als contractsbepaling&#13;
is opgenomen, blijft dit recht onverkort in stand, ook nadat de indeplaatsstelling&#13;
heeft plaatsgevonden.&#13;
Losse pacht zijn in het kabinetsstandpunt alle pachtovereenkomsten die geen&#13;
bedrijfspachtovereenkomst zijn. In geval van losse pacht is er geen sprake van recht&#13;
op verlenging van de pachtovereenkomst en recht op indeplaatsstelling, en ontbreken&#13;
een wettelijke duur en beheersing van de pachtprijs. Er is derhalve sprake van een&#13;
volledig geliberaliseerd en van de marktwerking afhankelijk systeem.&#13;
Ten aanzien van de pachtprijs is het kabinet van mening dat deze in beginsel het&#13;
resultaat van vraag en aanbod dient te zijn: pachtprijsbeheersing zou derhalve achterwege&#13;
dienen te blijven. Het kabinet maakt op dit beginsel twee uitzonderingen: in&#13;
geval van bedrijfspacht en in geval een nieuwe overeenkomst van losse pacht aansluit&#13;
op een eerdere overeenkomst waarvan de looptijd is verstreken. In die gevallen kan&#13;
een partij de pachtprijs na het verlengen voorleggen aan de rechter, die de overeenkomst&#13;
toetst aan de pachtprijs die in de regio gebruikelijk is voor vergelijkbare percelen&#13;
of bedrijven en bevoegd is de pachtprijs aan die gebruikelijke prijs aan te passen.&#13;
Opgemerkt dient te worden dat het kabinetsstandpunt nog slechts een standpunt is,&#13;
dat nog vertaald moet worden in een concreet wetsvoorstel. Het is allerminst zeker&#13;
dat het kabinetsstandpunt ongewijzigd in wetgeving zal worden vertaald. Zowel uit&#13;
kringen van het parlement als die van landbouworganisaties is kritiek op de visie van&#13;
het kabinet geleverd.&#13;
6. Overgangsrecht algemeen&#13;
Het overgangsrecht zoals dat het kabinet voor ogen staat, houdt in een feitelijke&#13;
invoering van de nieuwe wettelijke regeling op termijn. De door het kabinet voorgestelde&#13;
termijn is twaalf jaren.8 Na afloop van deze termijn is het nieuwe regime&#13;
onverkort van toepassing. Van belang is onderscheid te maken tussen de feitelijke en&#13;
de formele inwerkingtreding van het nieuwe regime. De wetswijziging zal formeel in&#13;
werking treden op een door de wetgever vast te stellen moment. De door het kabinet&#13;
voorgestelde overgangstermijn heeft tot gevolg dat de feitelijke inwerkingtreding&#13;
twaalf jaren na de formele inwerkingtreding plaatsvindt. Dit onderscheid is van&#13;
belang voor de inhoudelijke aspecten van het overgangsrecht. In de visie van het kabinet&#13;
blijft de huidige Pachtwet na de – formele – inwerkingtreding van het nieuwe&#13;
pachtregime twaalf jaar van toepassing op alle bestaande pachtovereenkomsten. Op na de overgangsperiode afgesloten pachtovereenkomsten is vanzelfsprekend&#13;
het nieuwe regime van toepassing. Onbesproken is evenwel welk regime van toepassing&#13;
is op tijdens de overgangsperiode afgesloten pachtovereenkomsten. Uit het kabinetsstandpunt&#13;
kan niet anders worden afgeleid dan dat het nieuwe regime op deze&#13;
pachtovereenkomsten van toepassing is.&#13;
Samengevat kan worden gesteld dat de wetswijziging in de visie van het kabinet&#13;
onmiddellijke werking heeft, behoudens voor op het moment van inwerkingtreding&#13;
bestaande pachtovereenkomsten. Ten aanzien daarvan geldt een uitgestelde werking&#13;
van twaalf jaren.&#13;
7. Pacht van een hoeve en overgangsrecht&#13;
Pacht van een hoeve valt per definitie onder het begrip bedrijfspacht, nu in geval van&#13;
een hoeve mede gebouwen worden verpacht. Een reguliere pachtovereenkomst&#13;
– pacht van een hoeve of pacht van los land – die voldoet aan de definitie van bedrijfspachtovereenkomst&#13;
wordt met ingang van jaar 13 van rechtswege aangemerkt als&#13;
bedrijfspachtovereenkomst. Deze reguliere overeenkomsten lopen na afloop van het&#13;
overgangsrecht dus door, zij het dat de regels met betrekking tot bedrijfspacht dan&#13;
van toepassing zijn, aldus het kabinet.&#13;
Ten aanzien van de bedrijfsopvolging bij bedrijfspacht vermeldt het kabinet het volgende:&#13;
“De pachter van een bestaande reguliere pachtovereenkomst die valt onder de definitie van&#13;
bedrijfspachtovereenkomst, heeft het recht om binnen de overgangsperiode van twaalf jaar&#13;
een kind of pleegkind als opvolger in zijn plaats te stellen. Voorwaarde is dat deze opvolger&#13;
is geboren voor inwerkingtreding van de nieuwe pachtregelgeving en zich door opleiding of&#13;
ervaring als agrariër heeft gekwalificeerd. Indien de beoogde opvolger bij het einde van de&#13;
overgangstermijn van twaalf jaar nog niet als agrariër is gekwalificeerd en de leeftijd van&#13;
twintig jaar nog niet heeft bereikt, kan hij of zij nog tot zijn of haar twintigste verjaardag een&#13;
aanvang maken met een opleiding die kwalificeert als agrarisch ondernemer.&#13;
Op de overeenkomst tussen de verpachter en de opvolger zijn van rechtswege de regels van&#13;
bedrijfspacht van toepassing. Deze opvolger kan daardoor onder het bedrijfspachtregime in&#13;
beginsel tot zijn of haar 65e jaar pachten.”&#13;
Dat betekent dat er tijdens de overgangsperiode een recht op indeplaatsstelling blijft&#13;
bestaan. Op zich is dat niet opmerkelijk, omdat het kabinet er immers vanuit gaat dat&#13;
de Pachtwet tijdens de overgangsperiode van toepassing blijft. Toch lijkt dit recht van&#13;
indeplaatsstelling een ander karakter te hebben dan het huidige, getuige de visie van&#13;
het kabinet:&#13;
“Het is daarbij niet verplicht deze opvolger meteen na het einde van de overgangsperiode&#13;
van twaalf jaar daadwerkelijk op te laten volgen. De opvolger kan eerst zijn of haar opleiding&#13;
voltooien en nadien op een geschikt moment een nieuwe (cursivering PAdH) pachtovereenkomst&#13;
sluiten.”&#13;
Het sluiten van een nieuwe overeenkomst impliceert de onmiddellijke werking van&#13;
het nieuwe regime. Zou de bedrijfsopvolging bijvoorbeeld zes jaren na de inwerkingtreding van de wetswijziging plaatsvinden, dan wordt daarmee de overgangstermijn&#13;
tot een zelfde periode beperkt. Een andere consequentie kan zijn dat een reguliere&#13;
pachtovereenkomst met betrekking tot los land in het nieuwe regime kan vallen&#13;
onder losse pacht. In dat geval verliest de bedrijfsopvolger met onmiddellijke ingang&#13;
alle zekerheden die zijn voorganger wel had. Het kabinet geeft zelf ook aan dat bij&#13;
deze overgang de status van de overeenkomst tussen de verpachter en de voormalige&#13;
pachter niet relevant is.&#13;
Evenals onder het huidige regime zal uiteindelijk de rechter het laatste woord hebben&#13;
bij conflicten tussen pachter en verpachter over de bedrijfsopvolging op zich of&#13;
over de kwaliteiten van de beoogde bedrijfsopvolger.&#13;
8. Pacht van los land en overgangsrecht&#13;
Voor los land dat niet onder de definitie van bedrijfspacht valt, geldt dat na de overgangsperiode&#13;
van twaalf jaren van rechtswege de regels van losse pacht van toepassing&#13;
zijn. Ten aanzien van continuïteit en pachtprijsbeheersing ontbreken deze volkomen,&#13;
zodat er sprake zal zijn van een volledige marktwerking. In een situatie waarin sprake&#13;
is van een grote vraag en een gering aanbod van grond, zal het de aanbieder zijn die&#13;
de inhoud en de duur van de overeenkomst bepaalt. Zo kan de verpachter in beginsel&#13;
de pacht opzeggen wanneer hij voor een hogere prijs aan een derde kan verpachten.&#13;
9. Pachtprijs en overgangsrecht&#13;
Het kabinet stelt zich op het standpunt dat pachtprijsbeheersing bij losse pacht achterwege&#13;
kan blijven. Het kabinet volgt daarmee de visie van de Commissie pachtbeleid.&#13;
Naar de mening van het kabinet zal bij vrije prijsvorming door vraag en aanbod&#13;
een pachtprijs ontstaan die voor pachter en verpachter aantrekkelijk is. Uit de&#13;
ervaring die met de prijsvorming bij bijzondere kortdurende pacht is opgedaan, zou&#13;
blijken dat het marktmechanisme goed zal functioneren. Bij deze visie zijn de nodige&#13;
kanttekeningen te maken. Bij bijzondere kortdurende pacht gaat het immers in de&#13;
meeste gevallen om aanvullende pachtovereenkomsten, die worden gesloten naast&#13;
eigendom of reguliere pacht. Het is niet ondenkbaar dat een gedeelte van de pachtprijs&#13;
in die gevallen wordt gefinancierd uit de reserves van het bedrijf en niet uit de&#13;
opbrengsten van de betreffende grond. Ontbreken deze reserves, dan zal de pacht&#13;
onbetaalbaar worden. Zoals al eerder aangegeven, zal bij een grote vraag en een klein&#13;
aanbod de aanbieder de markt bepalen en zullen slechts de meest kapitaalkrachtige&#13;
bedrijven kunnen blijven pachten ten koste van de minder kapitaalkrachtige bedrijven.&#13;
Het kabinet is wel van mening dat voorzieningen nodig zijn bij continuatie van&#13;
een bedrijfspachtovereenkomst en bij het aangaan van een nieuwe losse pachtovereenkomst&#13;
in aansluiting op een eerdere overeenkomst waarvan de looptijd is verstreken.&#13;
In dat geval zou een partij de pachtprijs na verlenging van de overeenkomst&#13;
moeten kunnen voorleggen aan de rechter. De rechter toetst de overeenkomst dan aan&#13;
de pachtprijs die in de regio gebruikelijk is voor vergelijkbare percelen of bedrijven&#13;
en is bevoegd de pachtprijs aan die gebruikelijke prijs aan te passen. Wat onder het&#13;
begrip ‘in aansluiting’ moet worden verstaan, vermeldt het kabinet niet. Ten aanzien van de pachtprijzen is er sprake van een ‘echt’ overgangsrecht. Gedurende&#13;
de twaalfjarige overgangsperiode wordt voor onder de huidige Pachtwet afgesloten&#13;
pachtovereenkomsten een percentage vastgesteld waarmee de verpachter de&#13;
pachtprijzen periodiek maximaal mag verhogen. In het kabinetsstandpunt wordt&#13;
gesteld dat deze systematiek overeenkomt met het thans geldende Pachtnormenbesluit,&#13;
hetgeen op zich juist is. De formulering van het kabinet doet vermoeden dat&#13;
niet gekozen wordt voor de toepassing van het huidige artikel 19 Pachtwet, dat een&#13;
verhoging van rechtswege kent. Als het de bedoeling van het kabinet is om voor de&#13;
verhoging een concrete handeling van de verpachter te eisen, wordt in feite teruggekeerd&#13;
naar de systematiek van artikel 19 voor de wijziging van 1995. Na de afloop&#13;
van de overgangsperiode zouden de pachtprijzen nog slechts het resultaat van vraag&#13;
en aanbod zijn.9&#13;
Ook ten aanzien van de pachtprijzen geldt dat deze, voor pachtovereenkomsten&#13;
die tijdens en na de overgangsperiode gesloten zijn, geheel vrij zijn.&#13;
10. Toetsing van het overgangsrecht&#13;
Het is duidelijk dat het voorstel van het kabinet zeer ingrijpend is voor bestaande&#13;
pachtovereenkomsten. De huidige systematiek van de Pachtwet houdt in feite in een&#13;
onbeperkte continuatie bij voortgezet agrarisch gebruik, tenzij de verpachter het&#13;
gepachte zelf voor agrarische doeleinden in gebruik wil nemen of wanneer de pachter&#13;
de vijfenzestigjarige leeftijd bereikt, geen bedrijfsopvolger heeft en de verpachter om&#13;
die reden de pachtovereenkomst wenst te beëindigen. Het systeem van pachtprijsbeheersing&#13;
betekent dat het continuatierecht niet illusoir wordt doordat prijzen&#13;
gevraagd zouden worden die door de pachter niet meer op te brengen zijn. Het recht&#13;
op indeplaatsstelling en het recht een medepachter aan te stellen – zonodig na toetsing&#13;
door de rechter – garandeert de continuïteit van de pachtovereenkomst.&#13;
Het systeem zoals het kabinet dat voorstaat betekent voor bedrijfspacht het verdwijnen&#13;
van de continuïteit in die zin dat de overeenkomst definitief eindigt bij de&#13;
vijfenzestigjarige leeftijd van de pachter. De overeenkomst kan derhalve als loopbaanpacht&#13;
worden aangeduid, een rechtsvorm die overigens nog uitdrukkelijk van de hand&#13;
gewezen werd in de discussie die heeft geleid tot de wijziging van de Pachtwet in&#13;
1995.10 Voor losse pacht ontbreekt elk continuatierecht; deze pachtovereenkomsten&#13;
zijn direct opzegbaar.&#13;
Ik gaf reeds aan dat er ten aanzien van de pachtprijzen sprake is van een ‘echt’ overgangsrecht;&#13;
gedurende de twaalfjarige overgangsperiode vindt een geleidelijke overgang&#13;
van de oude naar de nieuwe systematiek plaats. Ten aanzien van de wijziging&#13;
van de contractsvormen is er in feite geen sprake van een overgangsrecht zoals ten&#13;
aanzien van de pachtprijzen, doch van een invoering op termijn.&#13;
De vraag is nu hoe deze wijzigingen moeten worden beoordeeld. Vast staat dat het&#13;
pachtrecht in zijn huidige vorm voor een bedrijf als een bedrijfsmiddel kan worden gekwalificeerd en in feite – ondanks het feit dat pacht een persoonlijk recht is – op&#13;
één lijn gesteld kan worden met eigendom of beperkte rechten als erfpacht of vruchtgebruik.&#13;
Ook de wetgever doet dat: in artikel 3 lid 2 Onteigeningswet worden in&#13;
geval van onteigening als rechthebbenden naast de eigenaar en de rechthebbende op&#13;
een recht van opstal, erfpacht, gebruik, bewoning of beklemming, uitdrukkelijk de&#13;
huurder en de pachter genoemd. In de zaak Van der Vegt / Waterschap Groot Salland&#13;
ging de advocaat-generaal nog verder en merkte ook de bruiklener als rechthebbende&#13;
aan.11 Pacht is – evenals huur – een ‘possession’ in de zin van artikel 1 Eerste Protocol&#13;
bij het Europese Verdrag ter Bescherming van de Rechten van de Mens (EVRM).12&#13;
De vraag of bepaalde rechtsfenomenen als ‘possessions’ moeten worden gekwalificeerd,&#13;
en zo ja wat daarvan dan de gevolgen zijn, is in de afgelopen tijd herhaalde&#13;
malen aan de orde geweest.13&#13;
Twee wettelijke bepalingen zijn in dit kader van belang. Artikel 1 Eerste Protocol bij&#13;
het EVRM luidt als volgt:&#13;
Every natural or legal person is entitled to the peaceful enjoyment of his possessions. No&#13;
one shall be deprived of his possessions except in the public interest and subject to the conditions&#13;
provided for by law and by the general principles of international law.&#13;
The preceding provisions shall not, however, in any way impair the right of a State to enforce&#13;
such laws as it deems necessary to control the use of property in accordance with the general&#13;
interest or to secure the payment of taxes or other contributions or penalties.&#13;
Een vergelijkbare bepaling is opgenomen in artikel 14 Grondwet:&#13;
1. Onteigening kan alleen geschieden in het algemeen belang en tegen vooraf verzekerde&#13;
schadeloosstelling, een en ander naar bij of krachtens de wet te stellen voorschriften.&#13;
2. De schadeloosstelling behoeft niet vooraf verzekerd te zijn, wanneer in geval van nood&#13;
onverwijld onteigening geboden is.&#13;
3. In de gevallen bij of krachtens de wet bepaald bestaat recht op schadeloosstelling of tegemoetkoming&#13;
in de schade, indien in het algemeen belang eigendom door het bevoegd&#13;
gezag wordt vernietigd of onbruikbaar gemaakt of de uitoefening van het eigendomsrecht&#13;
wordt beperkt.&#13;
In beide artikelen wordt onderscheid gemaakt tussen ontneming van ‘possessions’ en&#13;
eigendom (artikel 1 lid 1 en artikel 14 lid 1) en regulering daarvan (artikel 1 lid 2 en&#13;
artikel 14 lid 3). Dit onderscheid is uitvoerig aan de orde geweest in de discussie over&#13;
de gevolgen van de invoering van het systeem van varkensrechten en de afwikkeling&#13;
van de mond- en klauwzeercrisis. Tot op heden is over beide onderwerpen nog geen ondubbelzinnige rechterlijke uitspraak gedaan.14 Het ligt voor de hand dat deze discussie&#13;
ook aan de orde zal komen ten aanzien van de wijziging van de Pachtwet zoals&#13;
het kabinet die zich voorstelt. Anders dan bij het systeem van varkensrechten en de&#13;
afwikkeling van de mond- en klauwzeercrisis zijn voor de wijze waarop het kabinetsstandpunt&#13;
in dezen moet worden benaderd wel aanknopingspunten in de rechtspraktijk&#13;
te vinden, hetgeen overigens niet verwonderlijk is gezien de lange geschiedenis&#13;
van het instituut pacht.&#13;
Onvrijwillige pachtbeëindiging kan op twee wijzen plaatsvinden, op vordering van&#13;
de overheid – in dat geval geschiedt dat in het kader van een onteigening – en op vordering&#13;
van de verpachter. In het laatste geval kan dat op twee wijzen plaatsvinden,&#13;
door niet-verlenging van een opgezegde pachtovereenkomst en door ontbinding van&#13;
de pachtovereenkomst. Niet-verlenging van de pachtovereenkomst moet zonder&#13;
belangenafweging plaatsvinden in de volgende in de Pachtwet geregelde gevallen:15&#13;
– wegens de vijfenzestigjarige leeftijd van de pachter (artikel 38a). Deze beëindigingsgrond&#13;
kan doorbroken worden door indeplaatsstelling ten behoeve van een&#13;
bedrijfsopvolger. De indruk bestaat dat dat in de meeste gevallen ook gebeurt.&#13;
– voorzover de verpachter het verpachte wil bestemmen voor niet tot de landbouw&#13;
betrekkelijke doeleinden en die bestemming in overeenstemming is met het algemeen&#13;
belang (artikel 40).&#13;
– indien de verpachter of de echtgenoot of geregistreerde partner, een bloed- of aanverwant&#13;
in de rechte lijn of een pleegkind van de verpachter het verpachte persoonlijk&#13;
voor een tot de landbouw betrekkelijk doel in gebruik wil nemen (artikel&#13;
41). Op deze bepaling bestaat de uitzondering dat de pachtkamer naar billijkheid&#13;
beslist indien of de verpachter een rechtspersoon is, of door het verlies van het&#13;
gepachte de grondslag van het maatschappelijk bestaan van de pachter ernstig zou&#13;
worden aangetast en het persoonlijk gebruik voor de verpachter, voor zijn echtgenoot&#13;
of geregistreerde partner, voor zijn bloed- of aanverwant of voor zijn pleegkind&#13;
niet van overwegende betekenis is. Beide laatste voorwaarden zijn cumulatief.&#13;
Ontbinding van de pachtovereenkomst kan plaatsvinden voorzover de verpachter het&#13;
gepachte wil bestemmen voor niet tot de landbouw betrekkelijke doeleinden (artikel 51).&#13;
Globaal gesproken, kunnen ten aanzien van het einde van de pachtovereenkomst derhalve&#13;
twee situaties onderscheiden worden, voorgenomen eigen agrarisch gebruik&#13;
door de verpachter en andere aanwendingen door hem. In het voorstel van het kabinet&#13;
wordt het pachtstelsel in die zin gewijzigd, dat de pachtovereenkomst al dan niet&#13;
op termijn beëindigd kan worden, waarbij de aanwending van het gepachte door de&#13;
verpachter na het einde van de pachtovereenkomst niet langer relevant is.&#13;
In geval van niet-verlenging van de pachtovereenkomst wegens bestemming tot niet&#13;
tot de landbouw betrekkelijke doeleinden, of ontbinding om die reden, heeft de pachter&#13;
recht op schadeloosstelling wegens verlies van het gepachte (artikelen 48 en 52). Bij de bepaling van de schadeloosstelling wordt rekening gehouden met de mogelijkheid&#13;
dat de pachtovereenkomst zou zijn verlengd indien het verpachte niet tot niet&#13;
tot de landbouw betrekkelijke doeleinden zou zijn bestemd. De schadeloosstelling&#13;
wordt berekend met toepassing van de criteria van het onteigeningsrecht.16&#13;
In geval van onteigening of schadeloosstelling wegens pachtontbinding moet uitgegaan&#13;
worden van het beginsel van volledige schadeloosstelling, dat vaste jurisprudentie&#13;
is sinds 1864.17 Dat betekent dat de onteigende18 zowel qua inkomen als vermogen&#13;
zoveel mogelijk in dezelfde positie dient te verkeren als voor de onteigening.&#13;
De eerste vraag die vervolgens gesteld dient te worden, is of – uitgaande van de onteigening&#13;
van (een gedeelte van) een bedrijf – de schadeloosstelling dient te zijn gebaseerd&#13;
op voortzetting of op beëindiging van het bedrijf. Criterium is wat een redelijk&#13;
handelend ondernemer zou doen in een voorkomend geval. Dat betekent een objectieve&#13;
beoordeling van de situatie. In het voorbeeld dat een geheel bedrijf wordt onteigend,&#13;
zal dat in beginsel elders moeten worden gereconstrueerd door aankoop van&#13;
een vervangend bedrijf. Gaat het om een pachtbedrijf, dan zou als schadeloosstelling&#13;
een vervangend pachtbedrijf het meest voor de hand liggen. De huidige situatie in&#13;
Nederland is echter, dat niet – althans niet zonder aanvullende tegenprestatie – nieuwe&#13;
reguliere pachtovereenkomsten worden gesloten.&#13;
Voor beoordeling van het pachtrecht als ‘possession’ is van belang hoe dit in de praktijk&#13;
wordt gewaardeerd. In dat verband is van belang wat de positie van de pachter is,&#13;
die onteigend wordt, redelijkerwijze zou moeten reconstrueren doch niet de mogelijkheid&#13;
heeft dit in vervangende pacht te doen. Deze problematiek is aan de orde&#13;
geweest in de zaak Gemeente Schijndel / Hellings.19 In deze zaak werd Hellings&#13;
geconfronteerd met onteigening van pachtgronden die hij voor de melkveehouderij&#13;
gebruikte. Vast stond dat voortzetting van het bedrijf – dat slechts 13,4 ha groot was,&#13;
doch als gevolg van zeer lage productiekosten toch winstgevend was – de meest redelijke&#13;
oplossing was. Voortzetting had in beginsel gekund door het bijpachten van&#13;
grond, doch de deskundigen waren van mening dat op die wijze een te versnipperd&#13;
bedrijf zou ontstaan. De uiteindelijke conclusie – die ook door de rechtbank werd&#13;
gevolgd – was dat aankoop van een nieuw bedrijf de meest adequate vorm van&#13;
schadeloosstelling was. De Hoge Raad verwierp het cassatieberoep van de Gemeente&#13;
Schijndel met de volgende overwegingen:&#13;
“dat in het vijfde onderdeel van het middel wordt voorbijgezien, dat, nu naar het oordeel&#13;
van de Rb. in de gegeven omstandigheden de aankoop van een boerderij met 13.50 ha weiland&#13;
de enige redelijke en mogelijke oplossing ter voorkoming van het algeheel verlies van&#13;
bedrijfsinkomen is gebleken, het gehele tot deze verplaatsing van het bedrijf benodigde&#13;
bedrag moet worden uitgekeerd, ook al mogen voor Hellings aan het zijn van eigenaar voordelen&#13;
zijn verbonden, welke hij als pachter niet had; dat toch, indien dit bedrag niet in zijn geheel zou worden uitgekeerd, de bedrijfsverplaatsing&#13;
niet mogelijk zou zijn;”&#13;
De conclusie is dat de Hoge Raad de huidige reguliere pacht qua continuïteit op één&#13;
lijn stelt met eigendom. Dat betekent dat ten aanzien van de pachter in geval van&#13;
reconstructie van zijn bedrijf uitgegaan moet worden van een volledige schadeloosstelling,&#13;
zonodig op basis van vervangende eigendom.&#13;
Al eerder is aangegeven dat het kabinetsvoorstel breekt met de continuïteit van het&#13;
pachtrecht. Met het voorstel wordt de pachter de continuïteit ontnomen. In geval van&#13;
bedrijfspacht met het bereiken van de vijfenzestigjarige leeftijd door de pachter en in&#13;
geval van losse pacht in zijn geheel. Vast staat dat daarmee de pachter zijn ‘possessions’&#13;
worden ontnomen. Dat het gaat om een ontneming op termijn – na afloop van de&#13;
overgangsperiode van twaalf jaren – doet op zich niet terzake; ontneming nu verschilt&#13;
niet wezenlijk van ontneming op een bepaald tijdstip in de toekomst. Het tijdstip van&#13;
ontneming kan wel gevolgen hebben voor de omvang van de door de pachter te lijden&#13;
schade. Waar ‘possessions’ door middel van wetgeving worden ontnomen, zal de&#13;
overheid de door de pachter geleden schade dienen te vergoeden. Volgens de huidige&#13;
systematiek van het Nederlandse onteigeningsrecht zal de schadeloosstelling volledig&#13;
dienen te zijn.&#13;
Ten aanzien van de aanpassing van het pachtprijzensysteem is zoals aangegeven&#13;
sprake van een ‘echt’ overgangsrecht in die zin dat er gedurende de overgangsperiode&#13;
een geleidelijke aanpassing van de pachtnormen plaatsvindt, die uiteindelijk moet&#13;
resulteren in vrije pachtprijzen, althans voor losse pacht. Of de wijziging van het&#13;
pachtnormensysteem als ontneming van ‘possessions’ moet worden beschouwd, is&#13;
twijfelachtig. Ten eerste vindt er geen ontneming ineens plaats, doch een geleidelijke&#13;
verhoging in een periode van twaalf jaren. Ten tweede is het volstrekt onduidelijk wat&#13;
uiteindelijk het resultaat van vraag en aanbod zal zijn. Voor de toetsing van het overgangsrecht&#13;
zijn de pachtprijzen minder van belang, nu de wijziging van de contractsvormen&#13;
op zich al een ontneming van ‘possessions’ betekent.&#13;
11. Bedrijfseconomische en sociale gevolgen van het kabinetsvoorstel&#13;
Het is geen eenvoudige zaak om een inschatting te maken hoe de schade van de reguliere&#13;
pachters moet worden berekend. Een aantal onzekere factoren speelt daarbij een&#13;
rol. Ten eerste de vraag in hoeverre de betrokken pachter zijn bedrijf daadwerkelijk&#13;
voortzet. Vervolgens de vraag of de pachtovereenkomst van de zijde van de verpachter&#13;
wel beëindigd zal worden, en zo ja wanneer. Daarnaast het moment waarop de&#13;
schade wordt geleden en de omvang van die schade.&#13;
a. Continuatie van het bedrijf&#13;
Een van de eerste vragen die in geval van onteigening moet worden gesteld, is of de&#13;
schadeloosstelling moet worden berekend op basis van liquidatie of reconstructie. De&#13;
keuze tussen beide geschiedt op objectieve wijze, bepalend is wat een redelijk handelend&#13;
ondernemer zou doen. Wordt een eigendomsbedrijf onteigend dan is hetgeen de&#13;
ondernemer zelf voornemens is niet relevant; zijn bedrijf vertegenwoordigt een vermogenswaarde.&#13;
De onteigening heeft slechts tot gevolg dat dit vermogen van aard verandert. Wanneer het om een pachtbedrijf gaat, ligt de situatie anders. De pachter&#13;
heeft – ervan uitgaande dat redelijkerwijs reconstructie dient plaats te vinden – recht&#13;
op continuatie van het gebruik, zonodig door aankoop van een vervangend bedrijf.&#13;
Heeft de pachter echter niet het voornemen zijn bedrijf daadwerkelijk voort te zetten&#13;
– eventueel via zijn bedrijfsopvolger – dan is er ook geen reden te reconstrueren. In&#13;
dit geval zal de schade dus eerst kunnen worden berekend nadat de subjectieve plannen&#13;
van de pachter bekend zijn.&#13;
b. Beëindiging van de pachtovereenkomst door de verpachter&#13;
Een volgende onzekere factor is dat de verpachter de pachtovereenkomst – afhankelijk&#13;
van het soort pachtovereenkomst – naar eigen inzicht kan opzeggen, doch niet&#13;
vast staat dat dat ook zal geschieden. De vraag of er daadwerkelijk schade wordt geleden,&#13;
en zo ja, op welk tijdstip, is derhalve onzeker.&#13;
c. Het tijdstip waarop de schade wordt geleden&#13;
Los van de voorgaande factoren is niet goed vast te stellen wanneer de schade wordt&#13;
geleden. Vanzelfsprekend ontstaat de concrete schade op het moment dat de ontneming&#13;
van ‘possessions’ plaatsvindt. Maar ook in de periode daarvoor zal, naar mag&#13;
worden aangenomen, schade ontstaan. Een van de beginselen van het onteigeningsrecht&#13;
is dat de onteigende voorafgaande aan de onteigening niet gehouden is mee te&#13;
werken aan schadebeperkende maatregelen. Hij kan zijn bedrijfsvoering in stand&#13;
houden als ware er geen sprake van een komende onteigening. Hij zal met name op&#13;
de gebruikelijke wijze kunnen blijven investeren, omdat hij zijn bedrijf als onderpand&#13;
heeft. Door de onteigening verandert dat niet; in dat geval vindt slechts een omzetting&#13;
van vermogen plaats. De positie van de pachter is wezenlijk anders, de zekerheid&#13;
voor zijn investeringen en de externe financiering daarvan is uitsluitend gelegen in de&#13;
mogelijkheid deze terug te verdienen. De continuïteit van het bedrijf is daarbij het&#13;
centrale punt. Aantasting van deze continuïteit zal tot gevolg hebben dat pachters&#13;
niet meer of steeds minder in hun bedrijf zullen investeren, terwijl externe financiers&#13;
steeds minder bereid zullen zijn eventuele investeringen te financieren. Aannemelijk&#13;
is derhalve dat de pachter tijdens de overgangsperiode al schade zal gaan lijden, een&#13;
schade overigens die ook weer uiterst moeilijk te begroten zal zijn.&#13;
d. De vorm van de schade&#13;
De pachter die niet voornemens is zijn bedrijf voort te zetten, hetzij zelf, hetzij via&#13;
zijn bedrijfsopvolger, heeft recht op schadeloosstelling op basis van liquidatie. Wenst&#13;
hij zijn bedrijf – objectief gelegitimeerd – voort te zetten, dan zal hij schadeloos&#13;
gesteld dienen te worden op basis van reconstructie. Zou dat onder het huidige systeem&#13;
in beginsel op basis van vervangende pacht kunnen, onder het door het kabinet&#13;
voorgestelde wettelijk systeem kan dat niet, omdat daarin nu juist het recht op continuïteit&#13;
ontbreekt. De enige wijze om het bedrijf voort te zetten is derhalve aankoop&#13;
van een vervangend bedrijf of vervangende grond. Het is duidelijk dat uitvoering van het voorstel van het kabinet voor pachters grote&#13;
onzekerheden met zich zal brengen en kan leiden tot ingrijpende gevolgen voor&#13;
zowel hun economisch bestaan als voor hun sociale en emotionele leven. Een voorbeeld&#13;
van wat dat laatste inhoudt is te zien aan wat heeft plaatsgevonden in de monden&#13;
klauwzeercrisis.&#13;
12. De positie van de pachter in geval van onteigening&#13;
Een specifiek probleem dat zich bij invoering van het voorstel van het kabinet voordoet,&#13;
is de wijze van schadeberekening ingeval een pachter, die is gaan pachten na de&#13;
inwerkingtreding van het voorstel en dus niet onder de werking van het overgangsrecht&#13;
valt, wordt geconfronteerd met onteigening. Hiervoor heb ik reeds aangegeven&#13;
hoe pacht als ‘possession’ moet worden beoordeeld en hoe de gevolgen van ontneming&#13;
moeten worden ingeschat. Los daarvan verandert de positie van de pachter in&#13;
geval van onteigening, althans indien de wens tot reconstructie wordt gekoppeld aan&#13;
het recht op continuïteit van de pachtovereenkomst.&#13;
Zo is het onduidelijk of de onteigeningsrechter reconstructie door aankoop van&#13;
vervangende grond als grondslag van de schadeloosstelling zal toestaan wanneer de&#13;
pachter de te onteigenen grond op basis van losse pacht in gebruik heeft; een dergelijke&#13;
pachtovereenkomst is immers in beginsel direct opzegbaar zonder dat de pachter&#13;
recht op verlenging heeft. Zou dit niet worden toegestaan dan zal dit tot gevolg hebben&#13;
dat een aantal onteigeningen zal leiden tot gedwongen bedrijfsbeëindiging. Ook&#13;
dit is een aspect wat het kabinet buiten beschouwing heeft gelaten.&#13;
13. De positie van de overheid&#13;
Niet alleen voor pachters zal invoering van het door het kabinet voorgestane systeem&#13;
grote gevolgen hebben, maar ook voor de overheid. Enerzijds zal de overheid als&#13;
(grootste) verpachter – dat geldt overigens voor alle verpachters – een grotere vrijheid&#13;
hebben over hun agrarische objecten te beschikken en daaruit een groter rendement&#13;
te genereren, doch daar staat tegenover dat zij naar alle waarschijnlijkheid een veelvoud&#13;
van dit rendement aan schadeloosstelling kwijt zal zijn.&#13;
Daarnaast speelt nog een ander aspect een rol. Het kabinet beoogt een nieuwe wettelijke&#13;
regeling van de pacht in het leven te roepen. De vraag is hoe de rechter hiermee&#13;
zal omgaan. Voor nieuw te sluiten pachtovereenkomsten zal de rechter zich, naar mag&#13;
worden aangenomen, conformeren aan het wettelijk systeem en de nieuwe wettelijke&#13;
regeling gewoon toepassen, doch de vraag is of dit in alle gevallen ook geldt voor&#13;
thans bestaande reguliere pachtovereenkomsten.&#13;
Het huidige Burgerlijk Wetboek bevat een aantal bepalingen over de plaats van redelijkheid&#13;
en billijkheid in het recht.&#13;
Artikel 6:2 BW geeft de verhouding tussen schuldeiser en schuldenaar weer:&#13;
1. Schuldeiser en schuldenaar zijn verplicht zich jegens elkaar te gedragen overeenkomstig&#13;
de eisen van redelijkheid en billijkheid. 2. Een tussen hen krachtens wet, gewoonte of rechtshandeling geldende regel is niet van&#13;
toepassing voorzover dit in de gegeven omstandigheden naar maatstaven van redelijkheid&#13;
en billijkheid onaanvaardbaar zou zijn.&#13;
Artikel 6:248 BW, dat gaat over de rechtsgevolgen van overeenkomsten, luidt als volgt:&#13;
1. Een overeenkomst heeft niet alleen de door partijen overeengekomen rechtsgevolgen,&#13;
maar ook die welke, naar de aard van de overeenkomst, uit de wet, de gewoonte of de&#13;
eisen van redelijkheid en billijkheid voortvloeien.&#13;
2. Een tussen partijen als gevolg van de overeenkomst geldende regel is niet van toepassing,&#13;
voorzover dit in de gegeven omstandigheden naar maatstaven van redelijkheid en billijkheid&#13;
onaanvaardbaar zou zijn.&#13;
Daarnaast bepaalt artikel 3:12 BW dat bij de vaststelling van wat redelijkheid en billijkheid&#13;
eisen, rekening moet worden gehouden met algemeen erkende rechtsbeginselen,&#13;
met de in Nederland levende rechtsovertuigingen en met de maatschappelijke en&#13;
persoonlijke belangen die bij het gegeven geval zijn betrokken.&#13;
Voor individuele bestaande pachtverhoudingen, die worden geconfronteerd met de&#13;
wijziging van de wettelijke systematiek, zou dat kunnen betekenen dat de rechter op&#13;
grond van redelijkheid en billijkheid – in specifieke gevallen – de wettelijke regeling&#13;
buiten toepassing zal laten en bijvoorbeeld zal beslissen dat redelijkheid en billijkheid&#13;
met zich brengen dat ondanks het feit dat er geen recht op continuatie of indeplaatsstelling&#13;
meer bestaat, deze toch dient plaats te vinden.&#13;
14. Conclusie&#13;
Het voorstel van het kabinet wijzigt de verhouding verpachter-pachter op ingrijpende&#13;
wijze. Op termijn zal indien de door het kabinet voorgestelde wijzigingen worden&#13;
doorgevoerd – zover is het overigens nog niet – het traditionele agrarische pachtbedrijf,&#13;
dat van generatie op generatie overgaat, tot het verleden behoren. De kans&#13;
bestaat dat, zolang er sprake is van een grote vraag naar en een klein aanbod van&#13;
grond, de structuur van de agrarische wereld verandert bij het wegvallen van de&#13;
beschermende bepalingen van de Pachtwet, met de nodige daaraan verbonden&#13;
bedrijfseconomische en emotionele gevolgen. Of deze gevolgen acceptabel zijn, is een&#13;
kwestie van beoordeling. Het zou het kabinet echter gesierd hebben wanneer het&#13;
daarover om te beginnen nagedacht had. Uit het kabinetsstandpunt blijkt dat niet.&#13;
Een tweede punt is dat het kabinet onvoldoende heeft nagedacht over de gevolgen&#13;
van de voorgestelde wijziging. Het aspect van ontneming van ‘possessions’ is geen&#13;
punt van overweging voor het kabinet geweest, terwijl dit een wezenlijk aspect van&#13;
het overgangsrecht is. Het criterium van pachtafhankelijkheid lijkt een middel te zijn&#13;
om ongewenste gevolgen binnen de perken te houden, doch is niet effectief uitgewerkt.&#13;
20 Ook de mogelijke problemen in geval van onteigening onder het nieuwe&#13;
systeem heeft het kabinet kennelijk niet gezien. Het is denkbaar dat men deze gevolgen&#13;
in het nieuwe systeem accepteert, doch voor het overgangsrecht is dit aspect wel van belang; het kan een ingrijpend gevolg zijn van de overgang van het oude naar het&#13;
nieuwe systeem. Samenvattend kan worden gesteld dat een adequate en effectieve&#13;
kosten-batenanalyse in het kabinetsstandpunt ontbreekt.&#13;
Vanzelfsprekend is het de vraag hoe wel met het instituut pacht moet worden omgegaan,&#13;
ervan uitgaande dat het voorstel van het kabinet ondeugdelijk is. Voor wat&#13;
betreft het overgangsrecht moet dan in de eerste plaats worden gedacht aan eerbiedigende&#13;
werking. In dat geval blijft het oude recht van toepassing op bestaande pachtovereenkomsten&#13;
en wordt het nieuwe recht slechts van toepassing op nieuw te sluiten&#13;
overeenkomsten. Kiest men daar niet voor, dan is het van belang dat ten eerste het&#13;
nieuw voorgestelde recht voldoet aan de normen die men beoogt, terwijl vervolgens&#13;
een volledige inventarisatie van de gevolgen van de wijziging van het systeem dient&#13;
plaats te vinden. Alleen op die wijze is een wijziging van wetgeving verantwoord.&#13;
Gaat men uit van het door het kabinet beoogde doel de pachtafhankelijkheid meer&#13;
dan thans het geval is in het pachtrecht te incorporeren, dan is vanzelfsprekend de&#13;
eerste vraag of de huidige Pachtwet daarvoor de ruimte biedt. Deze vraag is door het&#13;
kabinet in het geheel niet gesteld, terwijl incorporatie zelfs op vrij eenvoudige wijze&#13;
mogelijk is.21 Sterker nog, op deze wijze wordt zelfs beter tegemoet gekomen aan het&#13;
beoogde doel van het kabinet. Misschien moet de huidige aanpak van het kabinet&#13;
gezien worden in het kader van de operatie MDW – Marktwerking, Deregulering en&#13;
Wetgevingskwaliteit. Het streven naar marktwerking en deregulering klinkt inderdaad&#13;
door in het voorstel. Alleen aan de wetgevingskwaliteit is het kabinet kennelijk&#13;
niet toegekomen. </content><legacyfootnotes>1. Besluit van 12 september 1997, Stb. 425, houdende aanwijzing van rechtsgebied en standplaats van de&#13;
grondkamers, als bedoeld in artikel 72 van de Pachtwet en daarmee verband houdende voorzieningen.&#13;
2. C.J.H. Brunner: Rechtsvinding overgang privaatrecht (Preadvies voor de Nederlandse Juristenvereniging&#13;
1985).&#13;
3. Wet van 15 mei 1829, Stb. 28, houdende algemeene bepalingen der wetgeving van het Koningrijk.&#13;
4. Circulaire van de Minister-President van 18 november 1992, laatstelijk gewijzigd bij beschikking d.d.&#13;
21 september 2000, Stcrt. 119.&#13;
5. Het aantal aanwijzingen is inmiddels gewijzigd, doordat een aantal wijzigingen is vervallen en een aantal&#13;
nieuwe is toegevoegd.&#13;
6. TK 17 218.&#13;
7. Zie voor een uitvoerige beschrijving van het kabinetsstandpunt mijn artikel ‘Ruimte voor pacht: het&#13;
kabinetsstandpunt’, Agr. r. 2002, p. 2 e.v.&#13;
8. Ook deze termijn staat zowel in de politiek als binnen de landbouworganisaties ter discussie.&#13;
9. Ook deze visie is bepaald niet onomstreden; in de politiek is reeds nadrukkelijk de wens uitgesproken&#13;
de pachtprijsbeheersing te handhaven, althans voor bedrijfspacht.&#13;
10. Zie mijn preadvies voor de Vereniging voor Agrarisch Recht: ‘Ontwikkelingen in het pachtrecht: een&#13;
laveren tussen Skylla en Charibdis?’, Agr.r. 1992, p. 284 e.v.&#13;
11. HR 21 maart 2001, Agr. r. 2002/5096 met noot van mijn hand.&#13;
12. Zie HR 30 november 1994 (Spaanse Vereniging ‘Het Witte Paard’ / Gemeente Rotterdam), NJ 1995, 668&#13;
en NJO 1995, 7 m. nt. Mörzer Bruyns. Zie ook EHRM 21 februari 1986 (James a.o. / United Kingdom),&#13;
NJCM-Bulletin 1986, p. 546 e.v. en T. Hartlief: ‘Het recht op eigendom onder het EVRM’, in: 45 jaar&#13;
Europees Verdrag voor de Rechten van de Mens, NJCM-Bulletin 1996, p. 129 e.v.&#13;
13. Zie mijn artikelen: ‘Mond- en klauwzeer en het EVRM’, NJB 2001, p. 798 e.v. en ‘Varkensrechten en het&#13;
EVRM – noot bij HR 16 november 2001 (NVV / Staat)’, Agr. r. 2002, p. 79 e.v. en de daarin vermelde&#13;
literatuur.&#13;
14. Zie voetnoot 13.&#13;
15. Ik laat niet-verlengingsmogelijkheden op grond van redelijkheid en billijkheid en op grond van het toerekenbaar&#13;
tekortschieten van de pachter hier buiten beschouwing, omdat daarin elementen van belang&#13;
en verwijtbaarheid centraal staan.&#13;
16. Onteigening en eigendomsbeperking (Kluwer, losbladig), Onteigening deel II, hoofdstuk VI, § 4 nr. 2.&#13;
17. HR 23 december 1864, W 2652.&#13;
18. Waar ik in het vervolg over ‘onteigende’ spreek, is daaronder voorzover nodig mede begrepen de voormalige&#13;
pachter wiens pachtovereenkomst is ontbonden of niet verlengd wegens bestemming van het&#13;
gepachte tot niet tot de landbouw betrekkelijke doeleinden.&#13;
19. HR 12 februari 1976, NJO 1976, 3 m.nt. Mörzer Bruyns.&#13;
20. Zie mijn in voetnoot 7 genoemde artikel.&#13;
21. Vergelijk de bijdrage van G.M.F. Snijders: ‘Naar een evenwichtige pacht’ (Preadvies voor de Vereniging&#13;
voor Agrarisch Recht), op p. 192 van dit nummer.&#13;
</legacyfootnotes><footnotes><footnote/></footnotes><auteurs>mr. drs. P.A. de Hoog</auteurs><published>2002-04-01 00:00:00</published><modified>1998-12-01 00:00:00</modified><editiondate>2002-04-01</editiondate><htmlpath>https://denhollander.info/artikel/5581</htmlpath></article>
</articles></edition>