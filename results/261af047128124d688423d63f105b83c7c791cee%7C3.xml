<edition><articles><article><jaar>2017</jaar><naam>Tijdschrift voor Agrarisch Recht</naam><uitgave>7/8</uitgave><aflevering>7</aflevering><searchword>TvAR 7/8/2017</searchword><id>14405</id><udhid>UDH:TvAR/14405</udhid><titel>Bedrijfsoverdracht in de landbouw - Verslag jaarvergadering 2017, Vereniging voor Agrarisch Recht</titel><searchwords><searchword>TvAR 7/8/2017</searchword><searchword>UDH:TvAR/14405</searchword></searchwords><attachments><attachment><name>19282.pdf</name><extention>pdf</extention><url>https://denhollander.info/download/19282/ci</url></attachment></attachments><inleiding>&lt;p&gt;Op vrijdag 12 mei 2017 vond in de sfeervolle kasteelboerderij van het Nederlands openluchtmuseum te Arnhem de 58ste Algemene Ledenvergadering van de Vereniging Agrarisch Recht plaats. Het thema van deze dag op de idyllische locatie was ‘bedrijfsoverdracht in de landbouw’. Er is een drietal preadviezen geschreven over dit thema, welke in nummer 4 van jaargang 2017 van dit tijdschrift zijn gepubliceerd. De drie preadviezen zijn op de vergadering nader toegelicht; daarnaast is een viertal pitches gehouden. Allereerst zal het preadvies van de heer mr. J.R. Geerlings, omtrent de sociaaleconomische factoren en randvoorwaarden voor een succesvolle opvolging en voortzetting van het familiebedrijf, in deze bijdrage worden besproken. Het tweede advies, aangaande de publiekrechtelijke aspecten van bedrijfsoverdrachten van mevrouw mr. E. Zonderland-Knijn, de heer mr. C.C. van Harten en mevrouw mr. H.A. Verbakel-van Bommel, wordt daaropvolgend besproken. Het laatste preadvies dat wordt besproken door de heer prof. mr. dr. W. Burgerhart, gaat over estate planning, erfrecht en successierecht. De inleiding door de preadviseurs, de discussie naar aanleiding van de preadviezen en de inhoud van de pitches worden in deze bijdrage beknopt uiteengezet.&lt;/p&gt;</inleiding><content>&lt;h3&gt;1. Sociaaleconomische factoren en randvoorwaarden voor een succesvolle opvolging en voortzetting van het familiebedrijf&lt;/h3&gt;&lt;h4&gt;1.1. Toelichting door mr. J.R. Geerlings&lt;/h4&gt;&lt;p&gt;Binnen de agrarische sector is het familiebedrijf bovengemiddeld vertegenwoordigd (92%). Vandaag staan de multidisciplinaire en multidimensionale karakteristieken van het familiebedrijf centraal. De kracht van het familiebedrijf is dat de familiale betrokkenheid een concurrentievoordeel oplevert ten opzichte van niet-familiebedrijven. Het is van groot belang dat verhoudingen binnen het familiebedrijf constructief blijven. Hierbij verdient de zachte en emotionele kant ofwel de systeemdynamische kant de aandacht, aldus Geerlings. Het onderzoek is afgebakend en richt zich op de sociaaleconomische factoren op microniveau. Dit betreffen de interne omgevingsfactoren op het agrarische bedrijf. De sociaaleconomische factoren op macroniveau zijn buiten dit onderzoek gelaten. Getracht is een ordening aan te brengen in de veelheid aan sociaaleconomische factoren, om hiermee een overzicht te geven van de samenhang tussen deze factoren waarmee een planmatige benadering van het opvolgingsproces kan worden bevorderd. Een dergelijk overzicht kan van groot belang zijn voor de adviespraktijk binnen de agrarische praktijk. Wat zijn randvoorwaarden voor een succesvolle opvolging en voortzetting? Geerlings merkt op dat bij familiebedrijven niet alleen de continuïteit van de onderneming van belang is bij een succesvolle bedrijfsopvolging, maar aansluitend ook de harmonie binnen het familieverband.&lt;/p&gt;&lt;p&gt;Er zijn interviews afgenomen bij vijf ondernemende families, die actief zijn in de agrarische sector. Deze families worden gekenmerkt door hun uitgesproken ondernemerschap. Dit blijkt onder andere uit hun afzet van producten op zelf opgezette afzetmarkten of uit het hebben van nevenvestigingen in het buitenland. Voorts is aldus Geerlings bij deze families, maar ook breed in de agrarische sector, een trend waarneembaar dat bedrijfsopvolging niet meer vanzelfsprekend gaat over de opvolging door slechts één persoon. De belangen en rechten van andere kinderen komen nadrukkelijker aan de orde, waarbij ook gekeken wordt of de typologie c.q. het businessplan van het bedrijf zodanig aangepast kan worden dat voortzetting door meerdere opvolgers en hun gezinnen mogelijk is. &lt;/p&gt;&lt;p&gt;Uit de semi-gestructureerde interviews zijn in totaal 61 factoren geïdentificeerd die relevant zijn voor de relatie tussen familie en bedrijf. De factoren zijn gerubriceerd in twee hoofdcategorieën, te weten de sociale- en de economische factoren. De sociale factoren kunnen worden onderverdeeld in individuele sociaal familiale factoren, collectieve sociaal familiale factoren, individuele sociaal bedrijfsmatige factoren en collectieve sociaal bedrijfsmatige factoren. De economische factoren kunnen op hun beurt worden onderverdeeld in familiale economische factoren en bedrijfseconomische factoren. De verschillende rubrieken in factoren zijn vervat in een model. Uit de interviews met de families zijn in totaal 32 sociale factoren en 29 economische factoren geïdentificeerd en gerubriceerd. De verschillende factoren zullen in deze bijdrage niet nader worden besproken. Hiervoor verwijs ik graag naar de bijdrage van Geerlings in nummer 4 van dit tijdschrift van jaargang 2017.&lt;/p&gt;&lt;p&gt;De selectie van de relevantie van de factoren maakt dat vervolgens randvoorwaarden geformuleerd kunnen worden opdat het proces van bedrijfsopvolging soepel verloopt. Aan de hand van de 61 factoren is een viertal randvoorwaarden geïdentificeerd om te komen tot een succesvolle bedrijfsopvolging en voortzetting van het familiebedrijf. Deze vier randvoorwaarden zijn toegevoegd aan het eerder genoemde model. De eerste sociale randvoorwaarde betreft de samenwerking binnen de familie. Belangrijk in de casestudies was, dat de geïnterviewde families blijk gaven van de opzet van een gedegen opvolgingsplanning. Dit betekent echter niet dat deze bedrijfsopvolgingen zonder slag of stoot plaatsvonden. Bij elke bedrijfsopvolging is sprake van tegengestelde belangen, waarbij valt te denken aan de individuele belangen en de belangen van ieder familielid ten opzichte van het collectieve familiale en bedrijfsmatige belang. Partijen dienen zich bewust te zijn van hoe de andere familieleden in de race zitten, wat de verschillende ambities zijn en hoe verschillen in termen van competenties, inzet en betrokkenheid kunnen worden overbrugd. De tweede sociale randvoorwaarde is de interne samenwerking met externe partijen. Het gaat hierbij om de samenwerking binnen het bedrijf met externe partijen, niet zijnde familieleden. Onder andere valt te denken aan managementleden en medewerkers. Hoe wordt deze samenwerking door de familie georganiseerd? De interne samenwerking is een belangrijke sociale randvoorwaarde. De familieleden en de externe managers of medewerkers moeten elkaar wel liggen en respecteren.&lt;/p&gt;&lt;p&gt;De eerste economische randvoorwaarde omvat de eigendomsverhoudingen binnen de familie waarbij het, aldus Geerlings, draait om het formuleren van een concrete eigendomsstrategie binnen de familie. Hoe kan er zorg voor worden gedragen dat verschillen in eigendomsbelangen de samenwerking in het bedrijf niet parten gaat spelen? Het is goed voorstelbaar dat er tegengestelde belangen zijn in de eigendomsbelangen ten opzichte van de rol van het desbetreffende familielid binnen het bedrijf. De tegengestelde belangen kunnen ook voortvloeien uit het gegeven dat in veel familiebedrijven in de agrarische sector geen pensioen wordt opgebouwd buiten het bedrijf. Ook na de opvolging zal er sprake zijn van financiële afhankelijkheid tussen het uittredende- en opvolgende familielid.&lt;/p&gt;&lt;p&gt;Tot slot is een belangrijke economische randvoorwaarde de externe samenwerking met externe partijen. Hoe kunnen samenwerkingen gesmeed worden met externe partijen ten einde het groeipotentieel van het familiebedrijf te kunnen vergroten? Voor alle partijen moet voldoende economisch nut aanwezig zijn om de samenwerking vorm te geven als ook te onderhouden. Er ligt een uitdaging voor de familie om invloed van buitenaf te gedogen, dit is in familiebedrijven niet gemakkelijk aldus Geerlings. Er bestaan vele emotionele barrières als het gaat om het delen van de eigendom en de zeggenschap en deze barrières beknotten het groeipotentieel van het bedrijf. Externe invloed, bijvoorbeeld door middel van (aanstellen van) managers ofwel bestuurders buiten de familiekring, kan een belangrijke bijdrage leveren aan het professionaliseren van het familiebedrijf. Over de betrokkenheid bij en het profijt van externen bij het bedrijf bestaan echter veel misvattingen bij (agrarisch) ondernemers.&lt;/p&gt;&lt;p&gt;Voorgaande randvoorwaarden staan ten dienste van het creëren van een opvolgingsplanning. Geerlings geeft aan dat vervolgens de vraag moet worden gesteld op welke fronten er maatregelen getroffen dienen te worden om aan de sociaaleconomische randvoorwaarden te voldoen. Het is noodzakelijk om maatregelen te treffen op een tweetal fronten binnen de governance. Op het front van de eigendom en op het front van de zeggenschap. Deze twee begrippen lopen als een rode draad door de processen die plaatsvinden binnen het familiebedrijf en in het bijzonder bij de bedrijfsopvolging, aldus Geerlings. Immers juist bij de bedrijfsopvolging draait het om de overdracht van eigendom en zeggenschap. Geerlings geeft vervolgens aan dat deze begrippen zodanig concreet moeten worden gemaakt, dat er een planmatige benadering op los gelaten moet kunnen worden waarmee constructieve samenwerkingsrelaties vorm te geven zijn. Het kernbegrip eigendom kan worden gesplitst in enerzijds het belang in het bedrijf (stamvermogen) en anderzijds de inkomsten (vruchten van het stamvermogen). Het kernbegrip zeggenschap kan op haar beurt worden onderverdeeld in bestuur (verantwoordelijkheden en bevoegdheden van eigenaren als zodanig) en leiding (dagelijkse management). De twee componenten van zeggenschap liggen in het verlengde van de sociale randvoorwaarden; de twee componenten van de eigendom liggen in het verlengde van de economische randvoorwaarden.&lt;/p&gt;&lt;p&gt;In de agrarische sector is kenmerkend dat het vermogen veelal vervat is in de grond, niet liquide is en als zodanig weinig oplevert. Het is vervolgens de onderneming die de inkomsten genereert. In een agrarisch familiebedrijf kan om die reden, aldus Geerlings, een onderscheid worden gemaakt tussen de grond en de onderneming. De grond heeft in zijn algemeenheid een stabiele waarde en daarbij past een ander rendement dan van de onderneming met haar eigen specifieke risicoprofiel. &lt;/p&gt;&lt;p&gt;Concluderend geeft Geerlings aan dat met het formuleren van de randvoorwaarden in de sociale en economische sfeer, kan worden vastgesteld op welke wijze de eigendoms- en zeggenschapsverhoudingen het beste kunnen worden gestructureerd. Hierbij komen we aan bij het begrip governance: het vormgeven en onderhouden van constructieve samenwerkingsrelaties tussen personen die vanuit verschillende posities, rollen, verantwoordelijkheden en bevoegdheden gezamenlijk doelen formuleren en nastreven. Hierbij dient rekening gehouden te worden met de belangen van de interne en externe stakeholders.&lt;/p&gt;&lt;p&gt;Voor voortzetting van het familiebedrijf is het raadzaam om de familiale achterban te mobiliseren en te organiseren, we spreken hier van de family governance. Met dit georganiseerde overleg kan draagvlak worden gecreëerd voor de beslissingen en activiteiten aangaande de relatie van de familie met het bedrijf. De resultaten voortkomend uit het verrichtte onderzoek leren Geerlings dat er voldoende basis is voor een vervolgonderzoek naar het functioneren van het familiebedrijf, waarbij een verdieping en verbreding kan plaatsvinden ten aanzien van de sociaal economische factoren.&lt;/p&gt;&lt;h3&gt;2. Korte pitch mr. W.L. Valk&lt;/h3&gt;&lt;p&gt;Valk spreekt op deze jaarvergadering over de relatie tussen pacht en bedrijfsopvolging. Onderwerpen van de korte pitch zijn achtereenvolgens de thema’s erfopvolging, medepacht en indeplaatsstelling. Met deze drie thema’s is in de pachtregelgeving invulling gegeven aan de bedrijfsopvolging. Naast dat binnen de familie van de pachter overeenstemming moet bestaan over de bedrijfsopvolging, is kenmerkend dat ook de verpachter inspraak heeft op de bedrijfsopvolging. Deze inspraak kan tot gevolg hebben dat hieruit geschillen ontstaan tussen de pachter en verpachter. Het verschil tussen de drie genoemde vormen is dat de bedrijfsopvolging in de vorm van medepacht en indeplaatsstelling plaatsvindt bij leven. Bij de bedrijfsopvolging door erfopvolging vindt deze plaats na overlijden van de pachter. Vormen van bedrijfsopvolging bij leven, zonder daarbij gebruik te maken van medepacht of indeplaatsstelling, kunnen bezwaren opleveren aan de zijde van de verpachter. De pachter moet het gepachte persoonlijk gebruiken, omdat hij anders het risico loopt dat de pachtovereenkomst ontbonden wordt. Daarnaast staat het de pachter niet vrij, zonder instemming van de verpachter, het gepachte onder te verpachten.&lt;/p&gt;&lt;p&gt;Valk merkt op dat het betreurenswaardig is dat er afscheid is genomen van het stelsel van art. 54 van de Pachtwet. Op dit moment is de erfopvolging geregeld in art. 7:366 Burgerlijk Wetboek (hierna: BW). Als er meerdere erfgenamen zijn, dan is de verpachter verplicht mee te werken aan toedeling aan één of meer van hen tenzij de verpachter tegen één of meer van de aangewezenen redelijke bezwaren heeft. De kring van personen bij medepacht of indeplaatsstelling is in de wet gedefinieerd, dit in tegenstelling tot de huidige regeling van erfopvolging. Art. 54 van de Pachtwet ging er vanuit dat een verpachter zich kon verzetten tegen opvolging, als dat iemand betrof buiten de kring die door de wet werd aangewezen. Hoewel we dit stelsel al nagenoeg 10 jaar achter ons hebben gelaten, vertelt de wetsgeschiedenis ons dat er geen verschillen zijn met het oude recht, hoewel er wel sprake is van een andere regeling. Uit de wetsgeschiedenis vloeit voort dat mede moet worden gelet op de omstandigheid dat een erfgenaam niet behoort tot de door de wet aangewezen kring van de personen voor indeplaatsstelling en medepacht, bij de redelijkheid van de bezwaren van de verpachter. Het Hof Arnhem heeft in 2011 besloten dat dit betekent dat de verpachter niets steeds iedere toedeling buiten de door de wet genoemde kring kan blokkeren.[2] De bezwaren van de verpachter zijn sneller redelijk zodra het een bedrijfsopvolger betreft buiten de kring, genoemd door de wet. Overige redelijke bezwaren zijn, aan de hand van de criteria voor de indeplaatsstelling, of de bedrijfsopvolger voldoende waarborgen biedt voor een behoorlijke bedrijfsvoering en of sprake is van bedrijfsmatige landbouw. Het tweede punt bij de erfopvolging dat Valk aan de orde brengt is het, wat hem betreft, misbruik van testamentair erfrecht. Hierbij wijst een pachter in zijn testament een erfgenaam aan buiten de kring van personen die voor indeplaatsstelling en medepacht in aanmerking komen. Valk noemt deze werkwijze misbruik van testamentair erfrecht. De oplossing ligt aldus Valk besloten in de Memorie van Toelichting: namelijk als door de dood van de pachter een nieuwe onvoorziene omstandigheid ontstaat in de zin van art. 6:258 BW, dan kan de verpachter ontbinding van de pachtovereenkomst vorderen.&lt;/p&gt;&lt;p&gt;Bij de indeplaatsstelling is de norm de billijkheid. De bedrijfsopvolger moet voldoende waarborgen bieden voor een behoorlijke bedrijfsvoering. Valk wenst een tweetal punten te bespreken. Aan de hand van een recent arrest wil Valk de vraag opwerpen of ‘eigenlijke bedrijfsopvolging’ een voorwaarde is voor de indeplaatsstelling. Onder ‘oneigenlijke bedrijfsopvolging’ verstaat hij het geval dat pachtgronden worden toegevoegd aan een ander bedrijf door indeplaatsstelling. Valk roept de vraag op of dit buiten het bereik van de wettelijke regeling valt. De toevoeging van gronden aan een ander bedrijf kan worden opgevat als oneerlijk, aldus Valk. De wet geeft geen voorwaarde dat sprake moet zijn van bedrijfsopvolging in eigenlijke zin. Het Hof overweegt: anders dan besloten ligt in de vordering tot indeplaatsstelling is van opvolging in het bedrijf geen sprake.[3] Valk merkt op dat hierin eventueel besloten ligt dat voortaan een extra vereiste geldt, hetgeen hij onverstandig vindt nu dit bij de wetgever ligt. Weliswaar heeft de Hoge Raad weleens een extra vereiste geïntroduceerd, maar dat is toch hoge uitzondering. Het is bovendien goed om op te merken dat het hof het mogelijk ook niet zo bedoelde, kijkend naar de context van de betreffende uitspraak. De billijkheid als maatstaf voor indeplaatsstelling en medepacht is bij uitstek geschikt om rekening te houden met de omstandigheid dat van bedrijfsopvolging in eigenlijke zin geen sprake is, aldus Valk.&lt;/p&gt;&lt;p&gt;In haar uitspraak spreekt het gerechtshof Arnhem-Leeuwarden uit dat de norm bij medepacht en indeplaatsstelling voor voldoende waarborgen voor een behoorlijke bedrijfsvoering, niet louter objectief van aard is.[4] De norm die moet worden toegepast is ingebed in de rechtsverhouding en mede afhankelijk van de omstandigheden van het geval. In deze zaak zegt het Hof dat, als gevolg van de bijzondere omstandigheden, de maatstaf voor indeplaatsstelling in concreto lager wordt gelegd voor de voorgestelde medepachter; er kunnen geen hogere eisen worden gesteld aan de kwaliteiten van de voorgestelde medepachter dan waaraan hij reeds voldoet. In het algemeen geldt in geval van medepacht dat de voorgestelde medepachter niet klaar behoeft te zijn voor zelfstandige bedrijfsexploitatie; de potentie voor zelfstandige bedrijfsexploitatie moet echter wel aanwezig zijn.&lt;/p&gt;&lt;p&gt;Valk brengt de volgende stellingen ten gehore: &lt;/p&gt;&lt;ol&gt;&lt;li class="nummers"&gt;Benoeming tot erfgenaam van een persoon buiten de kring van medepacht en indeplaatsstelling kan door de verpachter worden gepareerd door ex art. 6:258 BW ontbinding te vorderen.&lt;/li&gt;&lt;li class="nummers"&gt;In het geval dat de indeplaatsstelling wordt ingezet om het gepachte aan een ander bedrijf toe te voegen (oneigenlijke bedrijfsopvolging), zal de vordering (redelijk spoedig) niet toewijsbaar zijn op grond van de billijkheid.&lt;/li&gt;&lt;li class="nummers"&gt;Als door overlijden het gepachte wordt toegevoegd aan een ander bedrijf, kan ook hiervoor art. 6:258 BW worden ingeroepen.&lt;/li&gt;&lt;/ol&gt;&lt;p&gt;De heer prof. mr. D.W. Bruil merkt op dat de rechter geen voorwaarden aan de wet mag toevoegen. Is de verwijzing naar de billijkheid als bedoeld in art. 6:258 BW niet gezocht en daarmee buiten de wet? Valk merkt op dat het de wetgever is die de redelijkheid en billijkheid in ons wetboek heeft opgenomen.&lt;/p&gt;&lt;p&gt;De heer mr. G.M.F. Snijders geeft aan dat er een duidelijk verschil zit tussen de tweede en de derde stelling, waarbij de derde stelling minder evident is. Er bestaat geen link tussen erfopvolging en bedrijfsopvolging. Geerlings geeft aan dat een werknemer niet behoort tot de kring voor medepacht en indeplaatsstelling. Valk merkt op dat bedrijfsopvolging in een dergelijke situatie wel mogelijk is indien er sprake is van een goede verstandhouding met de verpachter.&lt;/p&gt;&lt;h3&gt;3. Enkele publiekrechtelijke aspecten van bedrijfsoverdracht in de agrarische sector&lt;/h3&gt;&lt;h4&gt;3.1. Toelichting door mr. C.C. van Harten en mr. H.A. Verbakel-van Bommel&lt;/h4&gt;&lt;p&gt;Het preadvies behandelt de publiekrechtelijke aspecten van een bedrijfsoverdracht in de agrarische sector. Achtereenvolgens zijn behandeld de registratie bij de Rijksdienst voor Ondernemend Nederland, de registratie bij de Kamer van Koophandel, een bedrijfsoverdracht in de Meststoffenwet en een bedrijfsoverdracht en het Gemeenschappelijk Landbouwbeleid. Met betrekking tot het Gemeenschappelijk Landbouwbeleid is specifiek aandacht besteed aan het stelsel van betalingsrechten.&lt;/p&gt;&lt;p&gt;De Rijksdienst voor Ondernemend Nederland is een uitvoerende dienst van het Ministerie van Economische Zaken. Landbouwbedrijven hebben elk een relatienummer in het kader van controle en handhaving van de Meststoffenwet en het stelsel van betalingsrechten. Sinds 2010 is er een directe koppeling met het handelsregister van de Kamer van Koophandel. De wettelijke basis hiervan is niet bekend maar deze koppeling is wellicht ingegeven door Europese regelgeving. &lt;/p&gt;&lt;p&gt;In art. 2 van het Handelsregisterbesluit is de definitie van een ‘onderneming’ opgenomen. Het Handelsregisterbesluit kent derhalve geen omschrijving van het begrip ‘bedrijf’. In de definitie van onderneming in het Handelsregisterbesluit valt met name de organisatorische eenheid van één of meer personen en activiteiten met een bepaalde omvang en omzet op. In de Beleidsregel ondernemingsbegrip in handelsregister wordt nader uitgewerkt wanneer sprake is van een onderneming in de zin van het Handelsregisterbesluit. Zo behoort aan een besloten vennootschap een onderneming toe en wordt een vennootschap onder firma geacht om aan een onderneming toe te behoren. Bij de eenmanszaak zijn er enkele specifieke voorwaarden. Uit bovenstaande maar ook uit art. 5 Handelsregisterwet 2007 valt op te maken dat onder ondernemer wordt verstaan diegene aan wie de onderneming toebehoort. In de praktijk toetst de Kamer van Koophandel of sprake is van een onderneming en kent zij vervolgens een uniek KvK-nummer toe. Het handelsregister registreert de ondernemer en zijn rechtsvorm, vestiging en activiteiten. De handelsregisterwet 2007 kent geen regeling of definitie van een bedrijfsoverdracht. Bij de overdracht van een onderneming zal de overdragende partij zijn KvK nummer beëindigen of wijzigen en de verkrijgende partij zal de nieuwe onderneming inschrijven of de reeds bestaande registratie wijzigen. De Rijksdienst voor Ondernemend Nederland geeft een eigen definitie aan de bedrijfsoverdracht door één op één aansluiting te zoeken met de registratie van de landbouwer in het handelsregister. Dit uitgangspunt hanteert de Rijksdienst voor Ondernemend Nederland zonder er daarbij de specifieke regelgeving op na te slaan. Concreet betekent dit beleidsmatige standpunt van de Rijksdienst voor Ondernemend Nederland dat een wijziging in het KvK-nummer leidt tot een wijziging van het unieke relatienummer bij de dienst, waardoor er derhalve sprake is van een bedrijfsoverdracht. Verbakel-van Bommel illustreert dit aan de hand van een voorbeeld: de omschakeling van een eenmanszaak naar een maatschap wordt op basis van bovenstaande gezien als een bedrijfsoverdracht, terwijl het toetreden van een vennoot in een bestaande vennootschap onder firma geen bedrijfsoverdracht oplevert. De Rijksdienst voor Ondernemend Nederland onderscheidt drie soorten bedrijfsoverdrachten, namelijk de algehele bedrijfsoverdracht, de splitsing en de afsplitsing. Het verschil tussen splitsing en afsplitsing is gelegen in het feit dat bij afsplitsing de overdragende partij het KvK-nummer niet beëindigd, dit in tegenstelling tot de splitsing waar de overdragende partij het KvK-nummer wel beëindigd en overdraagt naar twee of meer verkrijgers. Indien sprake is van een bedrijfsoverdracht, zal de Rijksdienst voor Ondernemend Nederland daarvan in kennis moeten worden gesteld. Dit kan middels een daartoe voorgeschreven kennisgevingsformulier. Het is afhankelijk van de specifieke regelgeving of er een termijn geldt voor het indienen van het kennisgevingsformulier, en zo ja welke termijn dat is. &lt;/p&gt;&lt;p&gt;De Meststoffenwet kent als doel het verminderen en voorkomen van bodem- en waterverontreiniging door stikstof en fosfaten uit agrarische bronnen. De termen landbouwer, landbouwgrond en landbouwbedrijf zijn hierbij van groot belang. Deze termen komen terug in een aantal specifieke verbodsbepalingen uit de Meststoffenwet. Het begrip bedrijf is gedefinieerd in de Meststoffenwet: ‘een geheel van productie-eenheden bestaande uit één of meer gebouwen en de daarbij behorende landbouwgrond, uitsluitend of onder meer dienende tot de uitoefening van enige vorm van landbouw, beoordeeld naar de feitelijke omstandigheden.’ Dit bedrijf behoort toe aan de landbouwer, de landbouwer kan in de zin van de Meststoffenwet een natuurlijk persoon, rechtspersoon of een samenwerkingsverband van natuurlijke personen en/of rechtspersonen zijn. De Meststoffenwet kent geen eigen definitie van de bedrijfsoverdracht. Uit de voorgaande definities kan worden afgeleid dat een bedrijfsoverdracht in de zin van de Meststoffenwet inhoudt dat een andere landbouwer zeggenschap heeft c.q. risico loopt in het beheer van de grond en gebouwen. In de uitvoeringspraktijk van RVO wordt een ander KvK-nummer gezien als bedrijfsoverdracht, terwijl deze toepassing c.q. zienswijze niet aansluit bij de Meststoffenwet. Aan de hand van een aantal voorbeeld wil Van Harten de bedrijfsoverdracht in de Meststoffenwet behandelen. In de praktijk blijkt in het stelsel van de gebruiksnormen voor meststoffen dat bij een gemelde bedrijfsoverdracht hieraan een praktische invulling wordt gegeven. De peildatum voor het vaststellen van de gebruiksruimte is de grondpositie op 15 mei van het betreffende kalenderjaar. Indien na deze datum een bedrijfsoverdracht plaatsvindt worden voor de berekening beide bedrijven als één geheel berekend. Het overnemende bedrijf had immers op 15 mei geen gebruiksruimte. Bij de productierechten, zijnde de varkens- en pluimveerechten maar ook het aangekondigde stelsel van fosfaatrechten, valt een onderscheid te maken tussen een overdracht van een productierecht en een gehele bedrijfsoverdracht. Van Harten merkt op dat RVO bij het aangekondigde stelsel van fosfaatrechten bij het voorgestelde art. 32a uitgaat van zowel de overdracht van een bedrijf als de overdracht van een fosfaatrecht. Van Harten vraagt zich af of dit een juiste interpretatie is van het inmiddels aangenomen wetsvoorstel. De toekomst zal dit moeten uitwijzen. De melkveefosfaatreferentie uit 2013, welke los staat van het aangekondigde stelsel van fosfaatrechten, is een korting op de mestverwerkingsplicht. Deze referentie kan onder bepaalde voorwaarden worden overgedragen, mits de verwerver naaste familie is. Het huidige uitvoeringsbeleid van RVO leidt er echter toe dat, zolang de inschrijving bij de Kamer van Koophandel in stand blijft, de melkveefosfaatreferentie behouden blijft. Ook in het geval dat er een buurman toetreedt tot een bestaande man-vrouw maatschap. In het wetsvoorstel ter invoering van een stelsel van fosfaatrechten is een artikel opgenomen, zijnde 21 b, waarin verwezen wordt naar een beëindigd bedrijf. Hiermee wordt niet bedoeld dat de landbouwproductie in bepaalde gebouwen en/of grond wordt beëindigd; immers wordt de landbouwproductie door een andere landbouwer voortgezet. Bedoeld wordt, aldus van Harten, dat het beëindigde bedrijf uitgeschreven wordt in het handelsregister van de Kamer van Koophandel. Op basis van vorenstaande geeft Van Harten aan dat een aantal tussenconclusies kan worden getrokken. Een wettelijke definitie in de Meststoffenwet aangaande een bedrijfsoverdracht is gewenst. Immers een bedrijf in de zin van de Meststoffenwet is een complex van grond en/of gebouwen, terwijl de landbouwer in de zin van de Meststoffenwet staat ingeschreven in het handelsregister van de Kamer van Koophandel. Indien gesproken wordt over een bedrijfsoverdracht moet het gaan om de omstandigheid dat een landbouwer zijn landbouwactiviteiten in het desbetreffende bedrijf overdraagt, in die zin dat zijn zeggenschap eindigt.&lt;/p&gt;&lt;p&gt;In het Gemeenschappelijk Landbouwbeleid, meer specifiek het stelsel van betalingsrechten, is een definitie van ‘bedrijf’ opgenomen. In de Europese verordening 1307/2013 staat een bedrijf omschreven als: alle eenheden op het grondgebied van eenzelfde lidstaat die voor landbouwactiviteiten worden gebruikt en door een landbouwer worden beheerd. Voornoemde verordening kent ook een definitie van het begrip landbouwer: natuurlijk persoon, rechtspersoon of groep van natuurlijke personen of rechtspersonen, ongeacht haar rechtspositie van de groep en haar leden volgens het nationale recht, van wie het bedrijf zich bevindt binnen het territoriale toepassingsgebied en die een landbouwactiviteit uitoefent. In het stelsel van betalingsrechten is wél een definitie van bedrijfsoverdracht opgenomen. Hiervan is op basis van de uitvoeringsverordening sprake bij verkoop of verhuren of soortgelijke transactie van de betrokken productie-eenheden. Een bedrijfsoverdracht kan ten aanzien van de betalingsrechten op twee manieren uitwerken. Dit is afhankelijk van het moment dat de bedrijfsoverdracht plaatsvindt. Indien de melding overdracht plaatsvindt voor 9 juni, dan gaat het recht op uitbetaling over op de overnemende partij. De overnemende partij is echter daarmee ook verantwoordelijk geworden voor het voldoen aan de gestelde subsidiabiliteit voorwaarden voor het verkrijgen van de uitbetaling. Indien de melding overdracht na 9 juni plaatsvindt behoudt de overdrager het recht op uitbetaling. Beide partijen zijn ﻿verantwoordelijk voor het voldaan aan de subsidiabliteit voorwaarden. Dit kan bij de overdragende partij leiden tot een korting op de uitbetaling, de zogenoemde randvoorwaardenkorting, zelfs indien de overnemende partij de overtreding heeft begaan. &lt;/p&gt;&lt;p&gt;Voor het bepalen van het tijdstip van de bedrijfsoverdracht is leidend het moment dat het feitelijke beheer overgaat op een andere landbouwer. De datum waarop de samenwerkingsakte van de vennootschap onder firma of maatschap is ingegaan, veelal het begin van een kalender- of boekjaar, is aldus niet leidend. Dit wordt versterkt doordat het in de agrarische praktijk gebruikelijk is om fiscaal met terugwerkende kracht een samenwerking aan te gaan. Dit kan tot de situatie leiden dat op 15 mei van het kalenderjaar door een landbouwer in de vorm van een eenmanszaak een subsidieaanvraag is ingediend op de aanwezige subsidiabele hectares. Indien in augustus van dat kalenderjaar met terugwerkende kracht tot 1 januari een vennootschap onder firma met bijvoorbeeld een dochter wordt aangegaan, betekent dit dat de aanvraag op naam van de eenmanszaak onjuist is gedaan. Uit het vennootschapscontract blijkt immers dat op 15 mei al sprake was van een vennootschap en dat deze vennootschap geen aanvraag had ingediend voor een subsidieaanvraag.&lt;/p&gt;&lt;p&gt;Verbakel-van Bommel merkt op dat zowel de Meststoffenwet als het Gemeenschappelijk Landbouwbeleid een redelijk gelijkluidende definitie hanteren van de begrippen ‘bedrijf’ en ‘landbouwer’, doch dat deze definities niet goed aansluiten bij de definities van de begrippen ‘onderneming’ en ‘ondernemer’ in de zin van de Handelsregisterwet. Bovenstaande leidt tot een uitvoeringsbeleid van RVO, hetgeen praktische voordelen geeft aan de agrarische praktijk maar daarentegen ook rechtsonzekerheid met zich brengt. De uitdaging ligt aldus Verbakel-van Bommel in de aansluiting tussen enerzijds de begrippen ‘bedrijf’ en ‘landbouwer’ in de zin van de Meststoffenwet en het Gemeenschappelijk Landbouwbeleid en anderzijds de begrippen ‘onderneming’ en ‘ondernemer’ in de zin van de Handelsregisterwet 2007.&lt;/p&gt;&lt;p&gt;Bruil vraagt zich af wat de reden is dat RVO wat betreft haar uitvoeringspraktijk aansluiting heeft gezocht bij de registratie in het handelsregister. Verbakel-van Bommel geeft aan dat wel eens genoemd is dat het een wens c.q. opdracht vanuit Europa is geweest om één register te hanteren. De heer mr. P. Beekhuizen merkt ten slotte op dat het inderdaad een verzoek vanuit Europa is om een register te hanteren met unieke nummers voor personen en/of bedrijven.&lt;/p&gt;&lt;h3&gt;4. Estateplanning/erfrecht/successierecht.&lt;/h3&gt;&lt;h4&gt;4.1. Toelichting door prof. mr. T.J. Mellema-Kranenburg&lt;/h4&gt;&lt;p&gt;Vanwege de afwezigheid van prof. mr. W. Burgerhart, heeft Mellema-Kranenburg zich bereid verklaard het preadvies nader toe te lichten op de jaarvergadering. Het onderwerp van het preadvies van Burgerhart ligt Mellema-Kranenburg na aan het hart. In 1975 zijn door mr. J. Rombach de bedrijfsopvolging en het nieuwe erfrecht van destijds ook al onder de aandacht gebracht in de jaarvergadering van de Vereniging voor Agrarisch Recht. In deze bespreking komt onder andere aan de orde of er sinds het preadvies uit 1975 wel zoveel veranderd is. Allereerst wenst Mellema-Kranenburg een onderwerp toe te voegen aan het preadvies van Burgerhart, te weten het huwelijksvermogensrecht. &lt;/p&gt;&lt;p&gt;De bedrijfsopvolging in de landbouw heeft een uitzonderingspositie ten opzichte van de opvolging in andere branches. De vraag is of deze uitzonderingspositie voor de landbouw wel gerechtvaardigd is. De reden voor deze uitzonderingspositie is aldus Burgerhart gelegen in het begrip ‘de agrarische waarde’: de waarde waarbij een lonende exploitatie van de onderneming juist nog mogelijk is. Wat ook meespeelt, is het feit dat het in de agrarische sector vrij gebruikelijk is dat onderrendement wordt behaald. De faciliteiten bij de bedrijfsoverdracht zijn in het preadvies in kaart gebracht. Deze zijn vervolgens te categoriseren in faciliteiten bij wet, overeenkomst of gewoonterecht. Deze categorieën zullen achtereenvolgens in deze toelichting behandeld worden. Op voorhand geeft Mellema-Kranenburg aan van de faciliteiten die zijn opgenomen bij wet, de allerbelangrijkste hiervan zijn opgenomen in de Successiewet. Bij de faciliteiten bij overeenkomst is het arrest van 13 februari 2004 van de Hoge Raad van groot belang.[5] Dit arrest laat de problematiek van de legitieme portie, meerwaardeclausule en de redelijkheid en billijkheid bij de bedrijfsopvolging zien en formuleert hier een mening over. Het belang van de overeenkomst zelf wordt in deze uitspraak door de Hoge Raad eveneens zeer duidelijk benadrukt. Tot slot zijn er faciliteiten op basis van het gewoonterecht, waarbij valt te denken aan de kostcontracten. Mellema-Kranenburg vangt vervolgens aan met het bespreken van drie civielrechtelijke artikelen. Allereerst is besproken art. 4:36 BW. Dit artikel regelt dat een bedrijfsopvolger die geen passende beloning heeft ontvangen voor zijn werkzaamheden de mogelijkheid heeft om alsnog een beloning uit de nalatenschap te vorderen. Mellema-Kranenburg geeft aan dat dit artikel wat haar betreft overbodig is, te meer omdat er ook weinig gebruik van wordt gemaakt en het bovendien geen substantiële bijdrage levert aan de bedrijfsoverdracht. Het volgende civielrechtelijke artikel is art. 4:38 BW. Dit artikel regelt dat een bedrijfsopvolger tegen een redelijke vergoeding de bedrijfsgoederen kan overnemen mits hij een zwaarwegend belang heeft. Ook ten aanzien van dit artikel merkt Mellema-Kranenburg op dat er in de rechtspraak nauwelijks een beroep op wordt gedaan. Tot slot wordt besproken art. 4:74 BW, welk artikel gaat over het onverwacht overlijden van de landbouwer. De bedrijfsopvolger kan uitstel van betaling krijgen, mits de landbouwer en tevens erflater in het testament een legaat hiertoe heeft opgenomen. Een extra eis voor toewijzing van uitstel van betaling is de omstandigheid dat het gevaar moet bestaan dat het bedrijf niet kan worden voortgezet indien de legitieme porties uitgekeerd moeten worden. De bedrijfsopvolger krijgt uitstel van betaling in de vorm van uitbetaling van de legitieme porties in termijnen.&lt;/p&gt;&lt;p&gt;Art. 35b Successiewet is, mede op basis van de ruime vrijstellingen, een sublieme faciliteit voor de bedrijfsopvolging in de landbouw. Het nadeel is dat de andere kinderen daarentegen veelal over hun verkrijging erfbelasting moet betalen. Zij kunnen ten aanzien van de verkrijging geen beroep doen op de ruime vrijstellingen die aan de bedrijfsopvolger toekomen.&lt;/p&gt;&lt;p&gt;De elementen bij schenken en bij bedrijfsopvolging zijn verarming, verrijking en een vrijgevigheidsgedachte. Er moet een bevoordelingsbedoeling zijn, dit is aldus Mellema-Kranenburg niet het geval indien sprake is van een kanscontract. De uitsluitingsclausule, welke zeer gebruikelijk is bij het doen van schenkingen, wil zeggen dat wat geërfd of geschonken wordt buiten elke gemeenschap van goederen blijft. Het nieuwe huwelijksvermogensregime, dat in werking treedt met ingang van 1 januari 2018, maakt dat de uitsluitingsclausule wederom onder de aandacht is gekomen. De uitwerking van de uitsluitingsclausule is bij de behandeling van het wetsvoorstel, maar ook in de juridische praktijk, nadrukkelijk aan de orde gekomen. Immers is regelmatig de vraag gesteld hoe je, veelal achteraf, moet bewijzen dat een schenking, die inmiddels door de begiftigde is geïnvesteerd, is verkregen onder een uitsluitingsclausule. Ook art. 1:95 lid 1 BW speelt hierbij een grote rol. Dit artikel kan er namelijk voor zorgen dat door middel van zaaksvervanging de uitsluitingsclausule rust op het goed waar met name door de ontvanger van de schenker in is geïnvesteerd. &lt;/p&gt;&lt;p&gt;Burgerhart spreekt in het preadvies vervolgens over de voorwaardelijke gift in combinatie met de meerwaardeclausule. In het geval een landbouwer een gift doet en aan die gift een meerwaardeclausule verbindt, wordt door het opnemen van een meerwaardeclausule het schenkingskarakter aan die gift ontnomen. Mellema merkt op dat in een dergelijk geval alsnog sprake is van een voorwaardelijke gift. Indien naderhand door de ontvanger tot verkoop wordt overgegaan en de overeengekomen meerwaardeclausule niet in acht wordt genomen, is de voorwaardelijke gift daarmee verworden tot een gift. In het arrest van 13 februari 2004 overweegt de Hoge Raad dat het op zichzelf niet zo is dat als je iets verkoopt tegen een lagere waarde, zonder daarbij een meerwaardeclausule overeen te komen, dit niet betekent dat voornoemde transactie hiermee per definitie een schenking is. Uit het arrest volgt dat acht geslagen dient te worden op alle omstandigheden van het geval, waaronder de maatschapsovereenkomst en de redelijkheid en billijkheid. De Hoge Raad heeft voorts in voornoemde uitspraak overwogen dat de deelgenoten die betrokken zijn bij verdeling van de nalatenschap, staan in een verhouding die beheerst wordt door de redelijkheid en billijkheid. Bovenstaande kan ertoe leiden dat de conclusie is dat tussen die partijen geen sprake is van een bevoordelingsbedoeling en bovendien dat het in strijd met de redelijkheid en billijkheid is om uit te gaan van een hogere waarde. De mogelijkheid om uit te gaan van een lagere waarde biedt ruimte voor de uitvoeringspraktijk, bijvoorbeeld in tijden dat het economisch gezien minder gaat. Burgerhart spreekt in zijn preadvies ook wel van een ‘rechtswaardesfeer’. Mellema geeft aan dat voor de invulling van dit begrip van belang is welke partijen betrokken zijn. Aan de hand hiervan kan worden bezien of gekomen wordt tot rechtvaardigingsgronden waardoor uitgegaan kan worden van een lagere waarde dan de waarde in het economische verkeer. Het feit dat bij de bedrijfsopvolging sprake is van een agrarisch familiebedrijf, kan een omstandigheid zijn om tot een rechtvaardigingsgrond te komen voor een lagere waarde. Dit zonder dat er sprake zal zijn van schending van de legitieme portie en bevoordelingsbedoeling. &lt;/p&gt;&lt;p&gt;Mellema-Kranenburg proeft in het preadvies van Burgerhart dat gepleit wordt voor de wettelijke vastlegging van bepalingen ten aanzien van het vaststellen van de waarde. Mellema-Kranenburg geeft aan geen voorstander te zijn van wettelijke vastlegging. Het Burgerlijk Wetboek kent alleen bepalingen met betrekking tot de peildatum van de waarde, zijnde de datum van de prestatie bij schenkingen en de datum van overlijden bij het erfrecht.&lt;/p&gt;&lt;p&gt;De peildatum voor het bepalen van de waarde bij de legitieme is een gevaar bij de bedrijfsopvolging, zo merkt Mellema-Kranenburg op. Het is goed mogelijk dat nadien, totdat de legitimaris zijn uitkering verkrijgt, waardeveranderingen hebben plaatsgevonden. Als gevaar wordt ook kort de vennootschapsovereenkomst genoemd, die voor de legitieme als quasi-legaat kan worden aangemerkt. Dit is onder andere het geval indien in de overeenkomst geen redelijke tegenprestatie is opgenomen. Het beroep op het quasi-legaat komt vervolgens toe aan de legitimaris. Het aangaan van een personenvennootschap kan op zichzelf ook een schending zijn van de legitieme portie. Of hiervan sprake is, wordt bepaald aan de hand van de redelijkheid en billijkheid. &lt;/p&gt;&lt;p&gt;Mellema-Kranenburg merkt op dat in het preadvies, in positieve zin, de positie van de niet-bedrijfsopvolger nadrukkelijk aan de orde komt bij de waardering van de onderneming. De conclusie van Mellema-Kranenburg is dat de bedrijfsopvolging een weerbarstige materie is, waarbij juridische, economische, fiscale en psychologische elementen een rol spelen. Als slotzin noemt Mellema-Kranenburg dat ook zeker de emotionele aspecten meespelen in het proces van bedrijfsopvolging. &lt;/p&gt;&lt;p&gt;De heer mr. A. Verduijn merkt op als het gaat om de waardebepaling tussen de overdrager en opvolger, leidend is de agrarische waarde. Echter als Burgerhart spreekt over de legitieme dat alsdan bij de waardebepaling sprake moet zijn van objectief waarderen. Verduijn geeft aan in het preadvies terug te lezen dat Burgerhart voor het bepalen van de waarde van de legitieme uitgaat van de werkelijke waarde, zijnde de hoge liquidatiewaarde. Mellema-Kranenburg geeft aan dat zij het op dit onderdeel niet eens is met Burgerhart. De bedrijfsopvolger moet naar haar idee een prijs betalen die subjectief te bepalen is, mede op basis van de redelijkheid en billijkheid. Dit kan volgens haar leiden tot een lagere waarde voor de bedrijfsopvolger ten opzichte van de erfgenamen. &lt;/p&gt;&lt;h3&gt;5. Korte pitch ing. R.P.E.M. Veldman&lt;/h3&gt;&lt;p&gt;De agrarische sector verandert in rap tempo, in 1950 waren er nog ruim 400.000 agrarische bedrijven in Nederland ten opzichte van ruim 55.000 bedrijven op dit moment. 25.000 van de 55.000 bedrijven hebben een bedrijfshoofd die ouder is dan 55 jaar. Veldman somt op dat op slechts 10.000 bedrijven sprake is van een bedrijfsopvolger. Dit betekent dat er momenteel een grote groep bedrijven bestaat zonder bedrijfsopvolging. &lt;/p&gt;&lt;p&gt;Bedrijfsopvolging wordt vandaag de dag sterk bepaald door de omvang van het bedrijf. Daarnaast ziet Veldman dat maatschappelijk draagvlak een steeds belangrijkere factor is in het opvolgingsproces. Hierbij valt te denken aan onderwerpen als voedselveiligheid en milieuaspecten. De afgelopen jaren zijn meer prijsschommelingen waarneembaar in de opbrengsten op een agrarisch bedrijf. Dit dwingt bedrijven tot het aanhouden van een buffer en meer risicodragend kapitaal. Op het gebied van de rentabiliteit moeten de landbouwers aldus Veldman topprestaties leveren; gemiddelde prestaties zijn niet meer voldoende. Er is daarnaast nog steeds veel vraag naar landbouwgrond, daar waar de courantheid van gebouwen onder druk staat. De Rabobank ervaart dit als een probleem voor de nabije toekomst.&lt;/p&gt;&lt;p&gt;Veldman onderscheidt het carrière pad van een ondernemer in drie fasen, te weten de oriëntatiefase, ontwikkelingsfase en de afbouwfase. Bij de Rabobank worden alle ondernemers gepositioneerd in een piramide. De visie van de ondernemer wordt getoetst aan de hand van de vraag of de persoon van de ondernemer past bij het bedrijf. Het is immers goed mogelijk, geeft Veldman aan, dat de ondernemer niet past bij zijn bedrijf dat is opgebouwd door de ouders van de ondernemer. De rentabiliteit wordt heden ten dage scherp in beeld gebracht. De banken hebben hierbij geleerd van het verleden aldus Veldman. Bij de rentabiliteit draait het niet alleen om het kunnen nakomen van de verplichtingen maar ook het aanhouden van marges is hierbij van groot belang. De gesteldheid van de activa van het bedrijf is bovendien van groot belang in relatie tot het financieringsniveau. Veldman noemt dat een bedrijf met een lage financieringsdruk maar ook incourante activa, rekening dient te houden met vervangingsinvesteringen. Deze aanstaande vervangingsinvesteringen zetten de lage financiering van het bedrijf in een geheel ander perspectief. De verhouding c.q. het gezonde evenwicht tussen financieringslast en courantheid van het bedrijf is ook een belangrijk element bij het proces van de bedrijfsopvolging. Veldman spreekt uit dat het na de bedrijfsopvolging ook van belang is dat sprake is van gezond evenwicht.&lt;/p&gt;&lt;p&gt;Op het gebied van financieren is volgens Veldman een trend waarneembaar waarbij financieringsvormen steeds vaker worden gecombineerd. Veldman geeft aan dat het voor de agrarisch ondernemer ook noodzakelijk is om financieringsvormen te combineren. Een gangbaar agrarisch bedrijf is doorgaans voor 90 procent gefinancierd met standaard bancaire producten. Het is voor agrarische bedrijven lastiger risicodragend vermogen te betrekken, de banken zijn aan strengere regels gebonden met betrekking tot de financieringsmogelijkheden. Veldman noemt de mogelijkheden van het internet alsook crowdfunding, hoewel dit laatste instrument naar zijn idee minder geschikt is voor financiering van bedrijven in de agrarische sector. &lt;/p&gt;&lt;p&gt;Tot slot geeft Veldman aan dat bij Rabobank is opgemerkt dat het doorschuiven van vermogen naar de opvolgende generatie meer weerstand oproept in het familieverband. In aansluiting op het verhaal van Geerlings erkent Veldman dat eigendom en exploitatie ook in de agrarische sector steeds vaker gescheiden zijn. In de korte afsluitende vragenronde merkt Geerlings op dat de kredietcoöperatie ontbreekt in de korte pitch. Veldman geeft aan dit financieringsinstrument weinig voorkomt in de agrarische sector, ook omdat de kredietcoöperatie relatief nieuw is. Daarentegen ziet Veldman dat vermogende particulieren en bedrijven wel meer interesse hebben om te financieren in de agrarische sector.&lt;/p&gt;&lt;h3&gt;6. Korte pitch mr. F.H. Damen&lt;/h3&gt;&lt;p&gt;Het onderwerp van deze pitch is de relatie tussen bedrijfsopvolging en vergunningen, Damen noemt dat agrarische bedrijven relatief vaak overheidstoestemming nodig hebben voor bedrijfsactiviteiten. Indien een bedrijf wordt overgenomen, heeft de verwerver c.q. rechtsopvolger er belang bij dat ook de vergunningen worden overgenomen. De verwerver wil immers ook de mogelijkheid hebben om het agrarisch bedrijf te exploiteren op gelijke wijze als de overdrager voorheen deed. Een vergunning is op basis van het civiele recht een vermogensrecht. Art. 3:83 BW bepaalt dat een vergunning slechts overdraagbaar is wanneer de wet dit bepaalt. Dit betekent dat voor de vraag of een verstrekte vergunning overdraagbaar is, telkens de specifieke wetgeving erop nageslagen dient te worden.&lt;/p&gt;&lt;p&gt;De omgevingsvergunning is in beginsel overdraagbaar. Bij AMvB kunnen categorieën aangewezen worden welke een uitzondering vormen op de hoofdregel. Voor agrarische bedrijven gelden geen uitzonderingen. Dat betekent dat omgevingsvergunningen voor een agrarisch bedrijf dus overdraagbaar zijn Voorwaarde voor het overdragen van de omgevingsvergunning is dat een melding wordt gedaan bij het bevoegde gezag, onder vermelding van enkele gegevens. Ten minste een maand voor de overdracht moet deze melding worden gedaan. Het is goed om zich bewust te zijn van het gegeven dat het niet of niet tijdig melden een economisch delict een strafbaar feit oplevert. Als een agrarisch bedrijf vanwege haar omvang geen vergunningsplicht heeft, maar slechts een melding op basis van het activiteitenbesluit milieubeheer behoeft te doen, is een melding vereist op het moment dat een inrichting wordt opgericht dan wel wordt veranderd ofwel de werking van de inrichting wordt veranderd. Dit betekent dat strikt formeel gezien bij een bedrijfsoverdracht geen melding gedaan hoeft te worden. Damen merkt in de praktijk dat hier veel onduidelijkheid over is. Een watervergunning kan ook worden overgedragen, de melding hiervan moet binnen vier weken na de bedrijfsoverdracht worden gedaan bij het bevoegde gezag. Ook bij de watervergunning geldt dat niet of niet tijdig melden van de overdracht van de vergunning een strafbaar feit oplevert.&lt;/p&gt;&lt;p&gt;Een vergunning op basis van de Wet natuurbescherming is privaatrechtelijk niet overdraagbaar, omdat de wet hier geen mogelijkheid voor biedt. De Raad van State heeft in een uitspraak echter overwogen dat deze privaatrechtelijke onmogelijkheid niet betekent dat een verleende Nbw-vergunning niet kan overgaan op een ander natuurlijk persoon of een rechtspersoon. De vergunninghouder kan bij het bestuursorgaan een verzoek tot wijziging van de tenaamstelling van de vergunning neerleggen. Los van vorenstaande kan het bevoegde gezag ook een nieuwe Nbw-vergunning afgeven aan de overnemende partij ofwel rechtsopvolger.&lt;/p&gt;&lt;p&gt;Damen poneert afsluitend de volgende stelling: Het Activiteitenbesluit milieubeheer moet aangepast worden in die zin dat wanneer de melding voor een ander gaat gelden, hiervoor ten minste een maand voorafgaand aan het bevoegd gezag een melding moet worden gedaan. De achtergrond van deze stelling is dat momenteel geen melding hoeft te worden gedaan aan het bevoegde gezag in het geval van een bedrijfsoverdracht. Damen vraagt zich af of het niet verstandig zou zijn dat de overheid op de hoogte is van welke persoon ofwel rechtspersoon de drijver is van de inrichting.&lt;/p&gt;&lt;p&gt;Bruil vraagt zich af, naar alle waarschijnlijkheid ingegeven door het preadvies over de publiekrechtelijke aspecten bij de bedrijfsoverdracht, of het bevoegde gezag niet in het handelsregister van de Kamer van Koophandel kan kijken wie de inrichting drijft. Damen geeft aan dat zij voorstander is van een melding, zoals dit ook het geval is bij een vergunning op basis van de Wabo en de Waterwet. Zij voegt hieraan toe dat een melding kan worden gedaan door middel van een kort bericht. Tot slot is het voor het bevoegde gezag evident te weten wie de inrichting drijft in het geval er zich calamiteiten voordoen. &lt;/p&gt;&lt;h3&gt;7. Korte pitch mr. S.F.J.J. Schenk RB&lt;/h3&gt;&lt;p&gt;Schenk trapt af door te stellen dat de agrarische bedrijfsopvolging fiscaal goed geregeld is. Zo is de agrarische bedrijfsopvolging fiscaal beter georganiseerd dan de niet-agrarische bedrijfsopvolging. De eenmanszaak en de maatschap zijn de meest voorkomende ondernemingsvormen in de landbouw. Winst uit onderneming en inkomstenbelasting zijn aldus de maatstaf. Als er een einde komt aan de onderneming, zal er afgerekend moeten worden met de belastingdienst, hoewel een landbouwer veelal een beroep op de landbouwvrijstelling toekomt. De landbouwvrijstelling staat, als we de verhalen moeten geloven, al enige jaren onder druk. Uit onderzoek is gebleken dat in het MKB in 30 procent van de bedrijfsoverdrachten overgedragen wordt aan een persoon of personen uit het familieverband, in de agrarische sector is dit percentage hoger dan 90 procent. Bij een overdracht van het bedrijf rijst de vraag of dit ruisend of geruisloos plaatsvindt, in de agrarische sector is de regeling van de geruisloze doorschuiving zeer gebruikelijk. &lt;/p&gt;&lt;p&gt;De besloten vennootschap is niet overmatig vertegenwoordigd in de agrarische sector. Schenk wijdt dit aan de combinatie van de agro besloten vennootschap met de landbouwvrijstelling. Indien landbouwgrond verpacht wordt vanuit het privévermogen aan de bedrijfsopvolger, is oplettendheid geboden vanwege de zogenoemde terbeschikkingstellingsregeling. Schenk merkt op dat in het preadvies van Burgerhart staat dat een zakelijke bedrijfsoverdracht geen schenking inhoudt. Voor de Successiewet is de waarde in het economische verkeer het maatgevende waarde begrip. Op grond van de redelijkheid en billijkheid zijn uitzonderingen echter mogelijk. De bedrijfsopvolgingsfaciliteit uit de Successiewet biedt voor de bedrijfsopvolging uitkomst. Aldus Schenk valt met de waardering als ook de termijnen goed te leven. Deze lagere waarde voor de Successiewet geldt fiscaal, maar niet tussen de erven. In de verhouding tussen de erven zal voor de waarde vaststelling aansluiting gezocht moeten worden bij de waarde in het economische verkeer. De bedrijfsopvolgingsfaciliteit ligt enigszins onder vuur. Er zijn voorstellen om deze te vervangen door een financieringsfaciliteit. De reikwijdte van de bedrijfsopvolgingsfaciliteit wekt al enige tijd weerstand op, onder andere bij vermogende particulieren. De huidige vrijstelling kent een percentage van 83 procent naast een vrijstelling van één miljoen. De niet voortzettende kinderen kunnen niet profiteren van deze faciliteit. Schenk geeft aan dat het wenselijk zou zijn dat ook voor hen een regeling wordt getroffen. Een oplossing is dat de niet voorzettende kinderen, net als de bedrijfsopvolger, toetreden tot het samenwerkingsverband. Na verloop van drie jaren kan de bedrijfsopvolger de niet voortzettende kinderen alsdan uitkopen. Vorenstaande levert echter zowel juridisch als praktisch enkele knelpunten op.&lt;/p&gt;&lt;p&gt;Bij een bedrijfsoverdracht kan overdrachtsbelasting verschuldigd zijn. Schenk staat in zijn pitch stil bij art. 15-1b en 15-1q Wet belastingen op rechtsverkeer. Er is geprocedeerd vanwege de beperking in de vrijstellingen voor overdracht, welke beperking zich alleen uitstrekt tot overdracht binnen familieverband met de vraag of deze vrijstelling discriminerend is. Uiteindelijk is besloten dat geen sprake is van een discriminerende bepaling. De vrijstelling van art. 15-1q richt zich op de bedrijfsmatig geëxploiteerde cultuurgrond, ook in het geval waarin wordt overgedragen aan een derde. De bedrijfsmatige exploitatie dient 10 jaar in stand gehouden te worden. &lt;/p&gt;&lt;p&gt;De landbouwregeling zal verdwijnen per 1 januari 2018; de agrarische sector wordt op dezelfde manier in de omzetbelasting betrokken als andere ondernemingen.&lt;/p&gt;&lt;p&gt;De conclusie van Schenk is dat de agrarische bedrijfsoverdracht fiscaal weinig tot niets in de weg wordt gelegd. De bedrijfsopvolger zal eerder tegen problemen aanlopen in relatie tot de overige erfgenamen. Schenk sluit af met het uitspreken van de verwachting dat de bedrijfsopvolgingsfaciliteit versoberd zal worden en adviseert op de plank liggende bedrijfsoverdrachten spoedig af te ronden.&lt;/p&gt;&lt;h3&gt;8. Slot&lt;/h3&gt;&lt;p&gt;De Vereniging voor Agrarisch Recht kan terugblikken op een goed bezochte en geslaagde jaarvergadering. &lt;/p&gt;</content><legacyfootnotes/><footnotes><footnote>1 Andreas van der Vis is werkzaam als jurist bij Countus accountants + adviseurs te Emmeloord.</footnote><footnote>2 Hof Arnhem-Leeuwarden 5 januari ?2013, ECLI:NL:GHARL:2013:BY9347&lt;span class="italic"&gt;,&lt;/span&gt; &lt;span class="italic"&gt;TvAR&lt;/span&gt; 2013/5715.</footnote><footnote>3 Hof Arnhem-Leeuwarden 20 september 2016, ECLI:NL:GHARL:2016:7554, &lt;span class="italic"&gt;TvAR&lt;/span&gt; 2017/5869.</footnote><footnote>4 Hof Arnhem-Leeuwarden 10 november 2015, ECLI:NL:GHARN:2015:8441, &lt;span class="italic"&gt;TvAR&lt;/span&gt; 2016/5844.</footnote><footnote>5 HR 13 februari 2004, ECLI:NL:HR:2004:AN8172.</footnote></footnotes><auteurs>mr. A.K. van der Vis</auteurs><published>2017-08-21 11:59:07</published><modified>2017-08-22 10:22:20</modified><editiondate>2017-08-21</editiondate><htmlpath>https://denhollander.info/artikel/14405</htmlpath></article>
</articles></edition>