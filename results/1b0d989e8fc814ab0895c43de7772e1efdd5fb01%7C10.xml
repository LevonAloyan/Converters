<edition><articles><article><jaar>2021</jaar><naam>Tijdschrift voor Agrarisch Recht</naam><uitgave>11</uitgave><aflevering>10</aflevering><searchword>TvAR 11/2021</searchword><id>16975</id><udhid>UDH:TvAR/16975</udhid><titel>Non-conformiteit bij roerende agrarische zake﻿n</titel><searchwords><searchword>TvAR 11/2021</searchword><searchword>UDH:TvAR/16975</searchword></searchwords><attachments><attachment><name>21938.pdf</name><extention>pdf</extention><url>https://denhollander.info/download/21938/ci</url></attachment></attachments><inleiding/><content>&lt;h3&gt;1. Inleiding&lt;/h3&gt;&lt;p&gt;Bij de koop en verkoop van roerende agrarische zaken zoals koeien, paarden, pluimvee en varkens gaat het in de praktijk regelmatig mis. Of het nu gaat om infecties bij koeien, gebreken bij paarden, virussen bij varkens en kippen, de vraag of er sprake is van non-conformiteit leidt vaak tot geschillen. Maar ook bij de leveranties van bijvoorbeeld hooi, kuilgras en kuilvoer kan de conformiteitsvraag opkomen. De rechtspraak laat veel gevallen zien waarin de conformiteitsvraag speelt. Vaak komen daarbij thema’s aan de orde, zoals de mededelings- en onderzoeksplicht, de bewijslastverdeling, de klachtplicht en de toerekening aan de verkoper. De jurisprudentie over non-conformiteit en de aanverwante thema’s is sterk casuïstisch van aard. Niettemin is een algemene lijn terug te zien. Dit artikel bespreekt naast enkele inleidende opmerkingen (paragraaf 2-5) diverse uitspraken (paragraaf 6) over de levering van roerende agrarische zaken. &lt;/p&gt;&lt;h3&gt;2. Onderscheid koop en consumentenkoop &lt;/h3&gt;&lt;p&gt;De meeste overeenkomsten met betrekking tot de leveringen van (agrarische) dieren en bijvoorbeeld kuilvoer worden gesloten tussen professionele partijen, zodat de algemene regels van Boek 7 gelden. De koop van bijvoorbeeld paarden daarentegen is in de praktijk niet zelden een activiteit van particulieren. Daarop zijn de regels van de consumentenkoop van toepassing. Volgens art. 7:5 lid 1 BW betreft de consumentenkoop de koop van roerende zaken, waaronder levende have,[2] gesloten tussen een verkoper die bedrijfsmatig handelt en de koper die niet handelt voor bedrijfsdoeleinden. De meeste bepalingen van de afdelingen 1-7 van Boek 7 zijn van dwingend recht en daarvan kan niet ten nadele van de consument-koper worden afgeweken.[3] Belangrijk is het bewijsvermoeden van art. 7:18 lid 2 BW, dat inhoudt dat bij een consumentenkoop wordt vermoed dat de zaak bij de aflevering niet aan de overeenkomst beantwoordt, indien de afwijking zich binnen een termijn van zes maanden na aflevering openbaart, tenzij de aard van de zaak of de aard van de afwijking zich daartegen verzet. Een tweede beschermingsbepaling is art. 7:23 lid 1, laatste zin BW, dat bepaalt dat de klachtplicht bij consumentenkoop binnen bekwame tijd na de ontdekking moet geschieden, waarbij een klacht binnen een termijn van twee maanden na de ontdekking tijdig is. &lt;/p&gt;&lt;h3&gt;3. Non-conformiteit &lt;/h3&gt;&lt;p&gt;Op grond van art. 7:17 lid 1 BW dient de verkoper aan de koper een zaak af te leveren die aan de overeenkomst beantwoordt. Dit is de conformiteitseis. De zaak moet op het tijdstip van aflevering aan de overeenkomst beantwoorden. De omstandigheid dat een bepaald gebrek pas na de koop ontstaat, sluit niet uit dat de koper niet behoefde te verwachten dat het betreffende gebrek binnen een bepaalde tijd na de koop zou ontstaan.[4] Vanzelfsprekend geldt art. 7:17 BW ook voor de consumentenkoop (art. 7:18 BW). Dat de zaak aan de overeenkomst moet beantwoorden vormt een van de hoofdverplichtingen van de verkoper. Uit art. 7:17 lid 2 BW vloeit voort dat een zaak niet aan de overeenkomst beantwoordt indien zij niet de eigenschappen bezit die de koper op grond van de overeenkomst mocht verwachten. De koper mag verwachten dat de zaak de eigenschappen bezit die voor een normaal gebruik daarvan nodig zijn en waarvan hij de aanwezigheid niet behoefde te betwijfelen. Daarnaast mag de koper verwachten dat de zaak de eigenschappen heeft die nodig zijn voor een bijzonder gebruik dat bij de overeenkomst is voorzien. De vraag of een zaak voldoet aan het conformiteitsvereiste, moet worden beantwoord aan de hand van alle relevante feiten en omstandigheden van het geval.[5] Art. 7:17 lid 2 BW noemt in dat verband met name de aard van de zaak en de mededelingen die de verkoper over de zaak heeft gedaan. Uit art. 7:17 lid 3 BW volgt dat het ook om andere dan gebruiksbepalende eigenschappen kan gaan, zoals de gezondheid van een dier, de gaafheid van een object, de herkomst van de zaak. Ook kan de conformiteitseis betrekking hebben op voorschriften die niet direct betrekking hebben op gebruiksbepalende eigenschappen of veiligheidsaspecten.[6] Krachtens art. 7:17 lid 5 BW kan de koper zich niet op non-conformiteit beroepen wanneer het gebrek hem ten tijde van het sluiten van de overeenkomst bekend was of redelijkerwijs bekend kon zijn. Dat laatste geldt niet bij een consumentenkoop: daar gaat het alleen om daadwerkelijke bekendheid. &lt;/p&gt;&lt;h3&gt;4. Mededelings- en onderzoeksplicht&lt;/h3&gt;&lt;h4&gt;4.1. Onderzoeksplicht koper&lt;/h4&gt;&lt;p&gt;Of de koper een onderzoeksplicht heeft en wat de omvang is van deze onderzoeksplicht, is onder meer afhankelijk van de aard van de verkochte zaak, de aard en de waarneembaarheid van het gebrek en de overige omstandigheden van het geval, zoals de mededelingen die van de verkoper mochten worden verwacht of door hem zijn gedaan, de hoedanigheid van partijen, professioneel of particulier en deskundig of ondeskundig.[7] &lt;/p&gt;&lt;p&gt;In beginsel mag de koper verwachten dat de zaak de eigenschappen bezit die voor een normaal gebruik daarvan nodig zijn en waarvan hij de aanwezigheid niet behoeft te betwijfelen. Dat laatste betekent dat de koper in beginsel een onderzoeksplicht heeft.[8] Waar de koper twijfelt of moet twijfelen, gelet op bijvoorbeeld de hoogte van de koopprijs, dan dient hij de verkoper vragen te stellen of zelf onderzoek te verrichten. Daar waar het gaat om eigenschappen die nodig zijn voor een bijzonder gebruik dat bij de overeenkomst is voorzien, komt de onderzoeksplicht van de koper meer in beeld. Het gebrek geldt als een tekortkoming indien het een normaal gebruik van het gekochte in de weg staat en als de koper in voldoende mate onderzoek heeft gedaan.&lt;/p&gt;&lt;p&gt;Volgens de Hoge Raad mag de koper in beginsel afgaan op de juistheid van de mededelingen van de verkoper.[9] Het is vaste jurisprudentie van de Hoge Raad dat een verkoper die zijn mededelingsplicht heeft geschonden door bepaalde inlichtingen niet aan de koper te geven, zich er niet op kan beroepen dat de koper onvoldoende onderzoek naar de zaak heeft verricht.[10] &lt;/p&gt;&lt;p&gt;Mededelingen van de verkoper over (mogelijke) gebreken kunnen onder bepaalde omstandigheden met zich meebrengen dat de koper zich niet op non-conformiteit kan beroepen, als hij geen onderzoek heeft gedaan naar aanleiding van die mededelingen. In het algemeen prevaleert de mededelingsplicht van de verkoper boven de onderzoeksplicht van de koper. Deze ‘prioriteitsregel’ heeft de Hoge Raad in zijn arrest van 14 november 2008 bevestigd.[11] De mededelingsplicht van de professionele verkoper heeft voorrang boven de onderzoeksplicht van de niet-professionele koper.[12]&lt;/p&gt;&lt;h4&gt;4.2. Mededelingsplicht verkoper&lt;/h4&gt;&lt;p&gt;Of de verkoper een mededelingsplicht heeft, moet in de eerste plaats aan de hand van de concrete omstandigheden van het geval worden vastgesteld. Voor het aannemen van een op de verkoper rustende mededelingsplicht gelden blijkens de literatuur de volgende (cumulatieve) eisen[13]: de verkoper is op de hoogte van de betreffende eigenschap, althans behoort daarvan op de hoogte te zijn, de verkoper weet of behoort te weten dat de eigenschap voor de koper van essentieel belang is, de verkoper moet er rekening mee houden dat de koper met betrekking tot die eigenschap een onjuiste voorstelling van zaken heeft, verkeersopvattingen brengen mede dat de verkoper gehouden is de koper over de eigenschap in te lichten. De laatste voorwaarde brengt mee dat ook hier de specifieke omstandigheden van het geval, waaronder bijvoorbeeld de deskundigheid van partijen en de onderzoeksplicht van de koper van doorslaggevend belang kunnen zijn&lt;span class="unknown"&gt;.&lt;/span&gt;&lt;/p&gt;&lt;p&gt;In beginsel is de verkoper dus verplicht om de koper mededeling te doen van gebreken die de verkoper kent en het door de koper voorgenomen gebruik (ver)hinderen.[14] Dit brengt met zich mee dat de verkoper bijvoorbeeld zijn bekendheid van eventuele gebreken, zoals aandoeningen bij paarden, aan de koper dient mee te delen. Dat geldt ook voor infecties of virussen bij koeien en varkens waarmee bijvoorbeeld de verkoper op zijn bedrijf te kampen heeft. Het ligt voor de hand dat de verkoper de koper daarover voorafgaand aan de levering informeert. De verkoper moet rekening houden met het normale gebruik van de zaak en met wat hij weet of moet weten over het bijzonder gebruik dat de koper voor ogen staat. In ieder geval heeft de verkoper een mededelingsplicht indien hij weet of moet weten dat de zaak voor dit normale of bijzondere gebruik ongeschikt is. De verkoper mag de koper niet bewust onjuist informeren. &lt;/p&gt;&lt;p&gt;Om te bepalen of de verkoper in de gegeven omstandigheden een mededelingsplicht heeft, is met name van belang of hij van het gebrek op de hoogte was. Uit de jurisprudentie volgt dat zeer spoedig een mededelingsplicht wordt aangenomen, indien de verkoper het gebrek kende[15] of indien de verkoper het vermoeden heeft dat er een gebrek is.[16] Was de verkoper niet op de hoogte van het gebrek, dan wordt niet spoedig een mededelingsplicht aangenomen. Wel wordt de bij de verkoper aanwezige wetenschap tot op zekere hoogte geobjectiveerd. Dat betekent dat de mededelingsplicht ook kan worden aangenomen, indien de verkoper het gebrek had behoren te kennen. Ook dit dient te worden vastgesteld aan de hand van de concrete omstandigheden van het geval. Hierbij speelt onder meer de deskundigheid van de verkoper een rol. Het enkele feit dat een partij haar onderzoeksplicht naar bepaalde gegevens verzaakt sluit niet uit dat de andere partij met betrekking tot diezelfde gegevens een mededelingsplicht heeft. De strekking van deze regel is bescherming te bieden aan de onvoorzichtige koper tegen nadelige gevolgen van dwaling, veroorzaakt door het verzwijgen van relevante gegevens.&lt;/p&gt;&lt;h4&gt;4.3. Mededelings- en onderzoeksplicht: onderscheid particuliere en professionele koper/verkoper&lt;/h4&gt;&lt;p&gt;Aangenomen wordt dat op een professionele koper een zwaardere onderzoeksplicht rust dan op een particuliere koper,[17] vooral indien de professionele koper van een particuliere verkoper koopt. Van een professionele koper mag meer worden verwacht dan alleen het gebruikelijke onderzoek. De particuliere koper heeft tegenover de professionele verkoper een minder grote onderzoeksplicht.[18] Aan de over en weer aanwezige deskundigheid wordt groot belang gehecht. Wordt de particuliere koper bij de aankoop van de zaak bijgestaan door een deskundige, dan kan dat onder omstandigheden leiden tot een ruimere onderzoeksplicht. De rechtspraak is op dit punt nog in ontwikkeling. &lt;/p&gt;&lt;h3&gt;5. Klachtplicht&lt;/h3&gt;&lt;p&gt;Algemeen&lt;/p&gt;&lt;p&gt;Art. 7:23 lid 1 BW bepaalt dat de koper verplicht is op straffe van verval van het recht zich op non-conformiteit te beroepen, de verkoper binnen bekwame tijd in kennis te stellen als de afgeleverde zaak non-conform blijkt te zijn. Dit beoogt de verkoper te beschermen tegen late en daardoor moeilijk te betwisten klachten, terwijl het de koper verplicht om de ontvangen zaak op zijn deugdelijkheid te onderzoeken en zo spoedig mogelijk de verkoper te waarschuwen indien de zaak niet aan de overeenkomst beantwoordt. De vraag of de klacht binnen bekwame tijd is geschied, wordt beantwoord onder afweging van alle betrokken belangen en met inachtneming van alle relevante omstandigheden. Mede bepalend is daarbij of en in hoeverre de belangen van de verkoper daarbij zijn geschaad. In het kader van de stelplicht en bewijslast geldt dat de verkoper moet stellen dat niet tijdig is geklaagd. Op de koper rust de stelplicht en bewijslast dat hij tijdig heeft geklaagd. Het is aan de verkoper om te bewijzen dat de koper daarmee niet tijdig heeft geklaagd.[19]&lt;/p&gt;&lt;p&gt;Consumentenkoop &lt;/p&gt;&lt;p&gt;Voor de consumentenkoop bepaalt art. 7:23 BW dat de klachttermijn gaat lopen op het moment waarop de koper het gebrek heeft ontdekt en niet op het moment waarop de koper dit redelijkerwijs had behoren te ontdekken. Volgens vaste rechtspraak is niet vereist dat er absolute zekerheid is bij de koper dat de verkoper is tekortgeschoten. Het gaat er echter om of de koper met voldoende zekerheid ervan kon of moest uitgaan dat de zaak niet aan de overeenkomst beantwoordde.[20] Een klacht van twee maanden na de ontdekking is tijdig gedaan.&lt;/p&gt;&lt;p&gt;Een belangwekkende uitspraak over de klachtplicht bij consumentenkoop is het arrest van de Hoge Raad van 15 februari 2019[21] en in het bijzonder de vraag op welk moment ‘de bekwame tijd’ gaat lopen. De zaak gaat over de koop van een dressuurpaard begin 2013. Vanaf april 2013 openbaren zich de eerste klachten en laat de koper het paard behandelen door een masseur/fysiotherapeut. De klachten worden niet verholpen en in juli 2013 wordt een dierenarts ingeschakeld. In augustus 2013 wordt het paard onderzocht en op 2 september 2013 stuurt de koper een e-mail aan de verkoper, waarin wordt geklaagd over non-conformiteit. Het paard bleek namelijk niet geschikt te zijn als dressuurpaard. De koper vordert onder meer terugbetaling van de koopsom en schadevergoeding. De verkoper stelt dat de koper met de e-mail van 2 september 2013 te laat heeft geklaagd. &lt;/p&gt;&lt;p&gt;In eerste aanleg heeft de kantonrechter de vorderingen van de koper afgewezen, omdat de koper niet binnen bekwame tijd heeft geklaagd. Het hof bekrachtigt het vonnis en heeft het moment waarop het gebrek door de koper is ontdekt vastgesteld op het moment na de eerste behandelingen in april 2013. Ondanks deze behandelingen zijn volgens het hof de problemen niet verdwenen. Integendeel, in juli 2013 was zelfs veterinair onderzoek noodzakelijk. Dat onderzoek vond in augustus 2013 plaats. Pas op 2 september 2013, vijf maanden na de eerste klachten en behandelingen, heeft de koper voor het eerst contact opgenomen met de verkoper. Het hof wijst er uitdrukkelijk op dat het juist bij levende have van belang is dat de verkoper tijdig wordt geïnformeerd over de gezondheidsproblemen om de bewijspositie van de verkoper niet te schaden, in het bijzonder gelet op het bewijsvermoeden bij consumentenkoop op grond van art. 7:18 lid 2 BW. Volgens het hof mocht de koper niet eerst de uitkomsten van het onderzoek van de dierenarts afwachten. &lt;/p&gt;&lt;p&gt;De Hoge Raad vernietigt het arrest van het hof. De kern van het arrest van de Hoge Raad is dat bij een consumentenkoop de termijn van art. 7:23 BW pas gaat lopen op het moment dat de koper heeft ontdekt dat er sprake is van non-conformiteit en niet al op het moment waarop de koper dit redelijkerwijs had behoren te ontdekken. Voor de koper was het in april 2013 nog niet duidelijk dat sprake was van een gebrek van het paard. De koper besefte na het onderzoek in augustus 2013 dat sprake was van een gebrek dat meebracht dat het paard niet beantwoordde aan de overeenkomst. Het paard functioneerde weliswaar vanaf het begin niet goed, maar de koper had geen aanleiding te denken dat de problemen werden veroorzaakt door een gebrek dat non-conformiteit oplevert. Dat ontdekte de koper pas in augustus 2013. Door begin september 2013 te klagen, heeft de koper tijdig geklaagd. De Hoge Raad oordeelt gelet daarop dat het hof art. 7:23 lid 1 BW niet goed heeft toegepast, althans dat het hof zijn oordeel onvoldoende heeft gemotiveerd. De Hoge Raad oordeelt tenslotte dat na verwijzing dient te worden vastgesteld welk gebrek of welke gebreken de koper aan zijn vordering ten grondslag heeft gelegd.[22] Dan kan worden beoordeeld of het paard op het moment van levering niet aan de overeenkomst beantwoordde en of de koper hierover binnen bekwame tijd na ontdekking heeft geklaagd. &lt;/p&gt;&lt;h3&gt;6. Overzicht jurisprudentie&lt;/h3&gt;&lt;p&gt;Koeien&lt;/p&gt;&lt;p&gt;In de zaak die heeft geleid tot het arrest van het hof Arnhem-Leeuwarden van 29 september 2020 komt duidelijk de conformiteitsvraag en de bewijslast van de gestelde non-conformiteit naar voren in combinatie met de mededelings-en onderzoeksplicht en de klachtplicht van de koper.[23] Een koper koopt 33 koeien en klaagt kort na de levering (30 september 2015) over twee koeien. De koper betaalt vervolgens ongeveer de helft van de koopsom. De rest betaalt hij niet. Na een aantal aanmaningen van de verkoper stelt de koper een half jaar later (juni 2016) dat hij niet tevreden is over de koeien. Deze kwamen niet van één bedrijf en waren bij de levering niet allemaal 2&lt;span class="superscript"&gt;e&lt;/span&gt; of 3&lt;span class="superscript"&gt;e&lt;/span&gt; kalfskoeien. Ook waren de koeien volgens de koper te oud en moesten er koeien worden afgevoerd vanwege een BVD-infectie. De koper heeft de overeenkomst ontbonden. &lt;/p&gt;&lt;p&gt;De verkoper vordert bij de kantonrechter het restant van ongeveer de helft van de resterende koopsom. De koper stelt een tegenvordering in, omdat de koeien non-conform zijn. Ze waren gebrekkig en voldeden niet aan wat hij ervan mocht verwachten. De kantonrechter wijst de vordering van de verkoper toe en van de koper af. De koper moet de restant koopsom betalen en heeft geen recht op ontbinding en schadevergoeding. Het hof bevestigt het vonnis van de kantonrechter. Het hof stelt voorop dat de koper voldoende concreet moet stellen dat de koeien bij de levering gebrekkig waren en deze stelling dient te bewijzen, indien de verkoper een en ander betwist. Het hof meent, in navolging van de kantonrechter, dat de koper onvoldoende heeft aangevoerd dat de koeien afweken van de gemaakte afspraken. &lt;/p&gt;&lt;p&gt;De verkoper heeft voorafgaand aan de levering een stallijst aan de koper overhandigd met daarop de leeftijd van de koeien en dat zij melkgevend waren. De koper heeft daartegen niet geprotesteerd en geen opmerkingen gemaakt en de koeien ontvangen. Het is in strijd met de klachtplicht van art. 7:23 BW door maanden later te klagen dat er oude koeien tussen zaten en dat koeien drachtig waren. Het hof wijst er bovendien op dat drachtige koeien het grootste deel van de drachtige periode melkgevend zijn. Welke koeien drachtig waren, hoe ver en hoeveel heeft de koper niet toegelicht. Op basis van de lijst en de afspraak dat de koeien melkgevend moesten zijn, heeft de koper gekregen wat hij kon verwachten. Ook het argument dat de koeien niet van één bedrijf kwamen gaat niet op, omdat niet was afgesproken dat dat moest. &lt;/p&gt;&lt;p&gt;Ook de klacht van de koper dat de koeien bij de levering waren besmet met BVD wordt afgewezen. BVD (boviene virale diarree) is een virale infectie die koeien ziek kan maken. Het hof vindt dat de koper te weinig heeft gesteld over de BVD-infectie en vooral dat de gekochte koeien bij de levering al geïnfecteerd waren. De verkoper heeft dit gemotiveerd betwist en onweersproken aangevoerd dat hij de gebruikelijke gezondheidschecks heeft gedaan. De koeien waren geen van alle BVD-drager. De koper heeft verder volstaan met suggestieve stellingen zonder steekhoudende onderbouwing. Niet onderbouwd is bijvoorbeeld de stelling dat de stal van de vorige eigenaar in 2014 een BVD-besmetting had. Een BVD-besmetting kan namelijk op veel manieren plaatsvinden, zoals de verkoper onderbouwd heeft gesteld. Dat de latere besmetting in de stal van de koper is veroorzaakt door de gekochte koeien, is niet aangetoond. De door de koper overgelegde verklaring van zijn dierenarts is van juni 2016, terwijl verder geen testresultaten van bloedmonsters of andere concrete testresultaten zijn overgelegd waaruit blijkt dat de gekochte koeien bij de levering met BVD waren besmet. Bovendien zijn er tegengestelde testresultaten overgelegd met en zonder BVD. De koper heeft blijkbaar niet verder getest op de gekochte koeien nadat vastgesteld was dat er een BVD-infectie was. Dat had wel op de weg van de koper gelegen, omdat hij van plan was niet meer aan de verkoper te betalen en schadevergoeding te vorderen. Ook ten aanzien van de schade heeft de koper onvoldoende gesteld, zodat zijn vordering wordt afgewezen. &lt;/p&gt;&lt;p&gt;Paarden &lt;/p&gt;&lt;p&gt;Over de koop van paarden wordt met grote regelmaat geprocedeerd. Steeds opnieuw blijkt dat de koop van paarden conformiteitsvragen met zich mee brengt en is de verhouding mededelings- en onderzoeksplicht een bron van discussie. Hieronder wordt een aantal uitspraken besproken, waarin deze aspecten aan de orde komen.&lt;/p&gt;&lt;p&gt;Het arrest van het hof ’s-Hertogenbosch van 3 augustus 2021[24] gaat over de non-conformiteit van een dressuurpaard op Grand Prix dressuurniveau, aangekocht door een professioneel dressuuramazone op Grand Prix dressuurniveau. Van een consumentenkoop is gelet daarop geen sprake. Uit de overeenkomst die partijen hebben gesloten volgt de geschiktheid van het paard als dressuurpaard op Grand Prix dressuurniveau. De verkoper dient voor die geschiktheid in te staan. Daarvoor is niet voor niets een koopprijs van €&amp;nbsp;1.150.000,-- overeengekomen. De verkoper betoogt dat de koper vooraf uitdrukkelijk de gelegenheid is geboden voor onderzoek, keuring en inzage in het volledige veterinaire dossier van het paard. De koper heeft zich door deskundigen, waaronder een dierenarts, laten bijstaan. Vast komt te staan dat de verkoper de koper niet heeft geïnformeerd over (tekenen van) kreupelheid aan het rechter voorbeen en met name de rechter voorvoet. Het hof neemt aan dat de verkoper van die afwijking op de hoogte had kunnen en moeten zijn en de koper daarover had moeten informeren. &lt;/p&gt;&lt;p&gt;De koper stelt in de kern dat het paard non-conform is door afwijkingen in het rechter voorbeen en feitelijke ongeschikt is als Grand Prix dressuurpaard. De verkoper heeft de feitelijke ongeschiktheid betwist, zodat op de koper de stelplicht en de eventuele bewijslast rust. Deze bewijslastverdeling ondervindt geen invloed van de door de koper ingeroepen bijzondere consumentenbeschermende bepalingen, omdat er geen sprake is van een consumentenkoop. De koper heeft het paard aangekocht in het kader van haar onderneming. Zo is de factuur op naam van de onderneming van de koper gesteld. De koper komt geen consumentenbescherming toe. Uit de stukken die partijen hebben overgelegd kan vooralsnog niet worden vastgesteld of het paard feitelijk ongeschikt is als Grand Prix paard. De bevindingen en de conclusies van de verschillende dierenartsen lopen daarvoor te ver uiteen en bieden het hof onvoldoende aanknopingspunten. Het hof ziet het bewijs dat het paard door afwijkingen feitelijk ongeschikt was als Grand Prix dressuurpaard niet voorshands geleverd en acht een deskundigenonderzoek in dit verband noodzakelijk. &lt;/p&gt;&lt;p&gt;Een ander voorbeeld over een non-conform paard is het vonnis van de rechtbank Noord-Nederland van 23 september 2020.[25] De consument-koper koopt een paard en voorafgaand aan de koop deelt zij de verkoper mee dat zij een paard zoekt voor het maken van bosritten en het trainen voor en het rijden van amateurwedstrijden. Het geschil gaat over de vraag of het paard ten tijde van de verkoop de eigenschappen bezat die het geschikt maakten voor het genoemde gebruik. Dat is volgens de koper niet het geval. Het paard blijkt gedragsproblemen te hebben. Met regelmaat en bij herhaling raakt het paard op onverklaarbare wijze in paniek en gaat er van door en is niet te stoppen. Dat heeft tot meerdere valpartijen geleid. Uiteindelijk blijkt dit een bekend probleem van het paard te zijn. De rechtbank oordeelt vervolgens over de toepassing van het bewijsvermoeden van art. 7:18 lid 2 BW. Dat de verkochte zaak een dier en meer specifiek een paard is, staat niet aan toepassing van het bewijsvermoeden in de weg.[26] De aard van de afwijking staat slechts dan in de weg aan toepassing ervan als reeds uit de aard van de afwijking volgt dat de afwijking zich ten tijde van de levering niet kan hebben voorgedaan. Daarvan is in dit geval geen sprake. Het onberekenbaar gedrag kan zich zeer wel al voor de verkoop hebben voorgedaan en dit is ook aangevoerd door de koper. Bovendien geldt dat een beroep op de aard van het gebrek waardoor het bewijsvermoeden moet wijken een uitzonderingssituatie is, waarbij de stelplicht en de bewijslast rust op de beroepsmatige verkoper. De rechtbank neemt vervolgens aan dat het paard ook reeds voor de verkoop de gewraakte gedragseigenschappen had die het ongeschikt maken voor het doel waarvoor het paard is gekocht. Het paard is derhalve non-conform. Wat de verkoper daartegen heeft ingebracht is volgens de rechtbank onvoldoende. &lt;/p&gt;&lt;p&gt;Uit het arrest van het hof Den Haag van 3 december 2013[27] blijkt hoe lastig het voor de professionele verkoper kan zijn om het bewijsvermoeden van art. 7:18 lid 2 BW te ontkrachten. Deze zaak gaat over de koop van een dressuurpaard. De rechtbank oordeelt in eerste aanleg dat de stijfheidsklachten van het paard worden veroorzaakt door kissing spines of artrose. Daarom kan niet worden gezegd dat het paard niet aan de overeenkomst beantwoordt. De omstandigheid dat het paard is geopereerd aan een stalgebrek, een zogenoemde luchtzuigeroperatie, maakt evenmin dat het niet aan de overeenkomst beantwoordt. Daarom wordt volgens de rechtbank niet toegekomen aan het wettelijk vermoeden van art. 7:18 lid 2 BW. In hoger beroep stelt het hof alsnog vast dat het paard gebrekkig is, zodat wordt toegekomen aan het genoemde bewijsvermoeden. Het is aan de verkoper om dat te ontkrachten en het hof laat hem toe tot het leveren van tegendeelbewijs. De vervolguitspraak laat zien dat dit geen sinecure is.[28] Het hof oordeelt dat de verkoper niet is geslaagd in het ontkrachten van het bewijsvermoeden. &lt;/p&gt;&lt;p&gt;Pluimvee&lt;/p&gt;&lt;p&gt;Aansprakelijkheid voor de levering van leghennen komt niet vaak voor, maar het is in het kader van dit artikel interessant het vonnis van de rechtbank Amsterdam van 20 juni 2018[29] te bespreken. De verkoper verkoopt en levert leghennen aan pluimveehouders. De verkoper koopt van zijn leverancier bevruchte eieren die in broedkasten uitkomen. De kuikens worden de dag dat zij uit het ei komen geleverd aan een door de verkoper ingeschakeld extern opfokbedrijf. Zodra de kuikens zeventien weken oud zijn worden ze rechtstreeks aan de afnemers van de verkoper geleverd. In 2014 levert de verkoper koppels leghennen aan een koper. Een deel van de geleverde leghennen lijdt aan schijnleg. Schijnleg wordt veroorzaakt door het infectieuze bronchitis-virus, variant IB-D388. Bij schijnleg vertoont een leghen alle kenmerken van een leggende hen, maar produceert zij geen ei. De koper stelt de verkoper van de leghennen aansprakelijk voor de schade als gevolg van schijnleg.&lt;/p&gt;&lt;p&gt;De rechtbank stelt op basis van het conformiteitsvereiste van art. 7:17 BW vast dat afnemers van de verkoper mogen verwachten dat de geleverde leghennen eieren leggen. Dat is namelijk de gebruikelijke en gewone eigenschap van een leghen (normaal gebruik). Dat betekent dat die leghennen die als gevolg van schijnleg geen enkel ei leggen, derhalve niet voldoen aan hetgeen de afnemers mochten verwachten en dus non-conform zijn. Dit levert ingevolge art. 6:74 lid 1 BW een tekortkoming op. De vraag is of deze tekortkoming toerekenbaar is. Op grond van art. 6:75 BW kan een tekortkoming de schuldenaar niet worden toegerekend, indien zij niet is te wijten aan zijn schuld, noch krachtens de wet, rechtshandeling of in het verkeer geldende opvattingen voor zijn rekening komt. Bewijslast en bewijsrisico rusten daarbij op de partij die zich op de gevolgen van overmacht beroept. De vraag is in dit geval of de tekortkoming krachtens de verkeersopvattingen aan de verkoper kan worden toegerekend. De verkoper voert aan dat hij niet wist of kon weten (of verhinderen) dat er leghennen werden geleverd die met schijnleg waren besmet. De rechtbank oordeelt onder verwijzing naar het arrest van de Hoge Raad van 27 april 2001[30] dat de tekortkoming wel degelijk toerekenbaar is. Weliswaar is er in dit geval geen sprake van een industrieel vervaardigd product, aangezien er sprake is van levende have, niettemin acht de rechtbank de maatstaf analoog van toepassing. Daarbij slaat de rechtbank acht op het feit dat de leghennen in het onderhavige geval worden geproduceerd en worden verkocht voor uitsluitend industriële doeleinden, te weten om gedurende circa 72 weken eieren te produceren. Schijnleg is een in de branche bekend fenomeen. De verkoper en zijn afnemers zijn professionele partijen en konden derhalve rekening houden met de (kleine) kans dat met schijnleg besmette leghennen zouden worden geleverd. Onbetwist is gebleven dat bij de verkoop van leghennen wordt uitgegaan van een gemiddelde eiproductie per leghen en dat besmetting met schijnleg plaatsvindt bij de verkoper als leverancier. Tegen die achtergrond is het in de branche kennelijk gebruikelijk om het risico van schijnleg te leggen bij de verkoper van de leghennen. Dat betekent dat de non-conformiteit van de leghennen die zijn getroffen door schijnleg krachtens verkeersopvattingen voor rekening komt van de leverancier als professioneel verkoper van de aan de afnemers geleverde non-conforme leghennen.&lt;/p&gt;&lt;p&gt;Varkens &lt;/p&gt;&lt;p&gt;Ook bij de verkoop van varkens spelen regelmatig conformiteitsvragen. Meestal gaan die over dieren die zijn geleverd waarvan gesteld wordt dat deze non-conform zijn, omdat ze besmet zijn met een bepaald virus, zoals het circo-virus of het PPRS-virus. De rechtbank Gelderland heeft zich enkele jaren een aantal malen gebogen over de levering van biggen.[31] In beide gevallen deed de koper een beroep op non-conformiteit, omdat de biggen ten tijde van de levering waren besmet. De bewijslast van de stelling dat de geleverde dieren non-conform zijn, rust in beginsel op de koper.&lt;/p&gt;&lt;p&gt;In de eerste procedure van de rechtbank Gelderland werd de koper in de gelegenheid gesteld te bewijzen dat de door de verkoper geleverde biggen afkomstig van een bedrijf van een derde partij, waarvan de verkoper de biggen had betrokken, ten tijde van de levering waren besmet met de Pm+ bacterie. De rechtbank oordeelde in een eerder tussenvonnis dat de koper bij de aankoop van biggen geen rekening hoeft te houden met biggen die besmet zijn met Pm+. Indien vast komt te staan dat de biggen ten tijde van de levering besmet zijn met Pm+, dan zijn die biggen dan ook in beginsel non-conform. Op basis van het verkregen getuigen- en deskundigenbewijs komt de rechtbank tot de conclusie dat de biggen ten tijde van de levering inderdaad besmet en dus non-conform waren, zodat de verkoper geen recht heeft op betaling van de restant koopsom en de koper recht heeft op schadevergoeding. &lt;/p&gt;&lt;p&gt;De tweede uitspraak van de rechtbank Gelderland gaat over de vordering tot schadevergoeding van de verkoper voor het niet afnemen van biggen en de vordering van de koper tot schadevergoeding voor geleverde non-conforme biggen vanwege het circo-virus, ook wel wegkwijnziekte genoemd. Partijen hebben een overeenkomst gesloten met betrekking tot de afname van biggen. De koper is verplicht wekelijks alle door de verkoper gefokte en door beide partijen goed bevonden biggen af te nemen. De biggen worden door de verkoper geënt. Het entingsbeleid hield tot mei 2015 in dat de gefokte biggen twee weken na de geboorte een enting kregen tegen het circo-virus. Na overleg op 6 mei 2015 tussen onder meer partijen en hun veterinairs is de verkoper de biggen vanaf dat moment na drie weken na de geboorte gaan enten. In week 29 en 30 neemt de koper geen biggen af. In week 31 en 32 heeft de koper biggen afgenomen. Na week 32 heeft de koper geen biggen meer afgenomen en heeft de verkoper zijn biggen aan derden verkocht. De verkoper heeft vervolgens op 8 september 2015 (week 37) de koper gesommeerd al zijn biggen van 2015 af te nemen en aanspraak gemaakt op betaling van de juiste prijs en schadevergoeding. De koper heeft daarop laten weten dat op 28 juli 2015 (week 31) is afgesproken dat hij de afname van biggen zou staken in verband met de circo-problematiek en de schade en gevolgen daarvan. De biggen van week 31 en 32 heeft de koper via handelskanalen bij derden geplaatst tegen met de koper afgestemde en aanvaarde lagere prijzen. De koper heeft tenslotte de ontbinding ingeroepen. &lt;/p&gt;&lt;p&gt;De procedure richt zich eerst op de vraag of partijen een overeenkomst voor bepaalde tijd, te weten tot en met 31 december 2015, hebben gesloten op basis waarvan de verkoper al zijn biggen aan de koper levert, of een overeenkomst voor onbepaalde tijd, zoals de koper stelt, omdat er geen termijn zou zijn overeengekomen. Het is aan de verkoper om te bewijzen dat partijen een overeenkomst voor bepaalde tijd hebben gesloten, zoals hij stelt. Vervolgens is het van belang of de overeenkomst tussen partijen op enig moment voorafgaand aan 31 december 2015 rechtsgeldig tot een einde is gekomen. Voor de beoordeling van die vraag is van belang of de koper voldoende (gegronde) redenen had om tot opzegging dan wel ontbinding over gegaan. De verkoper meent dat dit niet het geval is, omdat de biggen aan de overeenkomst beantwoorden en gezond waren en dat niet is aangetoond dat de biggen ten tijde van de afname, of op enig moment daarna, besmet waren met het circo-virus. De koper meent dat de verkoper een verkeerd entingsbeleid hanteerde, waardoor de biggen de ziekte circo hebben gekregen en daardoor groeiachterstanden hebben opgelopen. Zij hebben daardoor niet het juiste gewicht bereikt en brachten voor de mesters minder op dan op basis van de overeenkomst viel te verwachten. De biggen waren aldus volgens de koper non-conform. &lt;/p&gt;&lt;p&gt;De rechtbank beoordeelt de stelling van de koper dat de aan hem geleverde biggen niet aan de overeenkomst beantwoorden, omdat deze biggen niet (voldoende) resistent waren tegen het circo-virus en de vraag of de koper terecht heeft ontbonden. Vaststaat volgens de rechtbank dat de verkoper behoorlijk tegen circo gevaccineerde biggen moest leveren. De koper dient te bewijzen dat de biggen daadwerkelijk non-conform waren. Voor de vraag of de verkoper zich van die verplicht heeft gekweten, heeft de rechtbank zich door een deskundige laten voorlichten. Op basis van de bevindingen van de deskundige oordeelt de rechtbank dat de verkoper de biggen niet deugdelijk heeft geënt. In strijd met de voorschriften van de fabrikant heeft de verkoper de biggen ingeënt die twee weken in plaats van drie weken oud waren. De effectiviteit van deze wijze van enten, dus bij twee in plaats van drie weken, is niet vastgesteld. De ineffectiviteit is juist gebleken uit het ziek worden van biggen die op deze wijze zijn geënt. De biggen die wel na drie weken zijn geënt zijn niet ziek te worden. Daaruit volgt volgens de rechtbank dat aangenomen kan worden dat de geleverde biggen vanwege het circo-virus ziek zijn geworden als gevolg van het enten bij twee in plaats van drie weken. Dat is de oorzaak van de non-conformiteit. &lt;/p&gt;&lt;p&gt;Kuilgras en kuilvoer&lt;/p&gt;&lt;p&gt;Een pensionstal die kuilgras nodig heeft voor zijn paarden en een veehouder die kuilgras wil voeren aan zijn koeien kopen kuilgras. Dit is een normaal gebruik in de agrarische wereld, maar ook het kopen van kuilgras kan evenals de koop van levende have een hachelijke zaak zijn. Dit volgt uit de uitspraak in de zaak van de pensionstal die kuilgras koopt bij een paardenfokkerij, welk kuilgras niet aan de overeenkomst voldoet[32] en een procedure waarin Staatsbosbeheer aansprakelijk wordt gehouden voor de schade die een veehouder heeft geleden als gevolg van de dood van zijn runderen na het eten van kuilvoer met St. Jacobskruiskruid.[33] &lt;/p&gt;&lt;p&gt;De eerste uitspraak is van het hof ’s-Hertogenbosch over de aankoop van kuilgras door de koper, een pensionstal. Via een advertentie op Marktplaats biedt de verkoper, een paardenfokkerij, 145 pakken kuilvoer voor koeien en jongvee te koop aan. Na overleg te hebben gehad en overeenstemming over de prijs te hebben bereikt, is de koper bij de verkoper geweest en heeft daar het kuilvoer van een aantal ter plekke opengemaakte pakken bekeken, 143 pakken gekocht en een aanbetaling gedaan. Na ongeveer een week klaagt de koper bij de verkoper over de kwaliteit van het kuilgras. De verkoper bezoekt daarop de koper en biedt een korting op de koopprijs aan, maar die wordt door de koper niet aanvaard. De buurman van de koper, die melkveehouder is, heeft op verzoek van de koper het kuilgras aan zijn koeien en kalveren geprobeerd te voeren. Uit zijn (getuigen)verklaring blijkt dat de dieren het kuilgras weigerden te eten. Vervolgens heeft een deskundige de grasbalen onderzocht en onder meer geconcludeerd dat de partij te veel grond bevat, waarna de koper de verkoper heeft meegedeeld dat hij de overeenkomst wenst te ontbinden. Na een tweede deskundigenonderzoek waaruit blijkt dat het kuilgras ongeschikt is voor veevoer en zeker niet geschikt om aan paarden te voeren, heeft de koper de overeenkomst ontbonden. &lt;/p&gt;&lt;p&gt;Nadat de koper nalaat de resterende koopprijs voor de balen kuilgras te voldoen, vordert de verkoper de restant koopprijs met rente en kosten. De koper verlangt van de verkoper informatie over de herkomst van het kuilgras en vordert tevens – kort samengevat – een verklaring voor recht dat de overeenkomst rechtsgeldig is ontbonden, veroordeling van de verkoper tot verwijdering van de resterende balen kuilgras op de bedrijfslocatie van de koper op straffe van een dwangsom met een maximum van € 10.000,-- en een machtiging om het kuilgras te doen verwijderen en te vernietigen, indien de verkoper nalaat de balen kuilgras te verwijderen, onder veroordeling van de verkoper in de kosten van de in dat kader redelijkerwijs gemaakte kosten, en voorts veroordeling van de verkoper in de terugbetaling van het aanbetaalde bedrag en de deskundigenkosten. De kantonrechter heeft de koper in de gelegenheid gesteld te bewijzen dat het kuilgras ondeugdelijk was, waarna getuigen zijn gehoord. Bij eindvonnis heeft de kantonrechter geoordeeld dat de partij kuilgras niet geschikt was als paardenvoer. De vordering van de verkoper is vervolgens afgewezen. De vorderingen van de koper zijn toegewezen, met dien verstande dat de dwangsom is beperkt tot maximaal € 7.500,-- en dat de verkoper niet is veroordeeld om de kosten te betalen van het verwijderen en vernietigen van het kuilgras in het geval de koper dit doet op grond van de hem daartoe verleende machtiging. &lt;/p&gt;&lt;p&gt;In hoger beroep wordt allereerst ingegaan op het conformiteitsvereiste, omdat wordt opgekomen tegen het oordeel dat het kuilgras dat is geleverd van ondeugdelijke kwaliteit was. Vooropstaat dat het er om gaat of het kuilgras de eigenschappen heeft die de koper op grond van de overeenkomst daarvan redelijkerwijs mocht verwachten. Dit was geen discussie, omdat meerdere deskundigen onafhankelijk van elkaar hadden vastgesteld dat het kuilgras niet geschikt was als voer voor paarden en evenmin voor koeien en jongvee. De kantonrechter wijst de speculatie van de verkoper dat het kuilgras in dergelijke korte tijd na levering in kwaliteit zou zijn achteruitgegaan, hoewel het in folie was ingepakt, van de hand, mede omdat het tijdsverloop niet kan verklaren dat er te veel klei of zand in het kuilgras zat. &lt;/p&gt;&lt;p&gt;Het hof acht de incidentele grieven van de koper tegen de gematigde dwangsom en de afwijzing van de kosten van het verwijderen en vernietigen van het kuilgras wel gegrond. Het hof heeft daaraan een aantal belangrijke overwegingen gewijd. Ik beperk mij tot de overweging ten aanzien van de kosten. Deze vordering is gebaseerd op art. 3:299 lid 3 BW. De kantonrechter heeft de koper slechts gemachtigd om het kuilgras zelf te verwijderen en te vernietigen, in het geval de verkoper na verbeurte van het maximum aan dwangsommen nalatig blijft aan de veroordeling tot verwijdering te voldoen. Het hof ziet geen reden de vordering van de koper op dit punt af te wijzen en veroordeelt de verkoper om te kosten te betalen die noodzakelijk zijn voor het uitvoeren van de machtiging, zoals bedoeld in art. 3:299 lid 3 BW. Uit deze bepaling volgt dat de uitspraak waarbij de machtiging wordt verleend, tevens een dergelijke veroordeling kan inhouden. In dit geval had de koper van het gebrekkige kuilgras na de verkregen machtiging tot het verwijderen van de balen kuilgras recht op de verwijderingskosten die in redelijkheid waren gemaakt.&lt;/p&gt;&lt;p&gt;De tweede uitspraak is die van de veehouder die Staatsbosbeheer aansprakelijk houdt voor de dood van zijn runderen na het eten van voer met St. Jacobskruiskruid. Dit is een langslepende zaak geworden die inmiddels is geëindigd met het eindarrest van het hof Arnhem-Leeuwarden van 4 februari 2021.[34] De kern draait om de leveranties ruwvoer door Staatsbosbeheer aan de veehouder. Staatsbosbeheer heeft als verpachter met de veehouder als erfpachter een erfpachtovereenkomst gesloten, waarbij is afgesproken dat Staatsbosbeheer ruwvoer dient te leveren met een afnameplicht voor de veehouder in een hoeveelheid per jaar die de veehouder nodig heeft om te voorzien in de voerbehoefte van het aantal runderen dat hij op de in erfpacht verkregen gronden mag houden. Over de kwaliteit van het ruwvoer is afgesproken dat het zo mogelijk geen mindere kwaliteit zal hebben dan het beste van het gemiddelde. Vervolgens levert Staatsbosbeheer vier partijen balen geperst ruwvoer aan de veehouder. In het kuilvoer bevindt zich St. Jacobskruiskruid, dat giftig is voor runderen. Nadat meer dan 205 runderen ziek zijn geworden en gestorven, vordert Univé, de verzekeraar van de veehouder, na subrogatie, de uitgekeerde schade van afgerond € 475.000,-- van Staatsbosbeheer. De vraag is of Staatsbosbeheer aansprakelijk is voor de geleden schade. &lt;/p&gt;&lt;p&gt;Univé stelt dat Staatsbosbeheer toerekenbaar is tekortgeschoten in de op haar rustende verplichting om deugdelijk ruwvoer te leveren. Staatsbosbeheer wijst aansprakelijkheid van de hand en betwist het causaal verband tussen het geleverde ruwvoer en de ziekte aan de veestapel. De rechtbank stelt voorop dat Staatsbosbeheer is tekortgeschoten door kuilgras te leveren met St. Jacobskruidkruid, dat giftig is voor de meeste dieren en daarmee ongeschikt is als voer voor runderen. Staatsbosbeheer heeft daarmee onzorgvuldig gehandeld. De rechtbank overweegt dat dit handelen toerekenbaar is aan Staatsbosbeheer en het beroep op overmacht dus niet opgaat. De rechtbank heeft Univé vervolgens opgedragen te bewijzen dat de koeien ziek zijn geworden en dood zijn gegaan door een vergiftiging met St. Jacobskruidkruid. Bij eindvonnis heeft de rechtbank geoordeeld dat Univé dit bewijs niet heeft geleverd en de vordering op grond daarvan afgewezen. &lt;/p&gt;&lt;p&gt;In hoger beroep kantelt de zaak. Het hof oordeelt net als de rechtbank dat aannemelijk is geworden dat in het voer het Jacobskruiskruid zat, en dat daarmee niet is voldaan aan de overeengekomen kwaliteit. Het hof oordeelt verder dat voorshands is bewezen dat de koeien ziek zijn geworden door het St. Jacobskruiskruid, omdat is aangetoond dat de runderen zijn gevoerd met voer afkomstig van Staatsbosbeheer waarin St. Jacobskruidkruid zat. Staatsbosbeheer wordt toegelaten om hiertegen tegenbewijs te bieden. &lt;/p&gt;&lt;p&gt;Staatsbosbeheer heeft verwezen naar de hieronder te bespreken zaak, maar anders dan in die kwestie heeft de veehouder in casu het gras niet zelf gemaaid en het verkrijgen van het gras vormde evenmin een tegenprestatie. Een nog belangrijker argument is mijns inziens dat de veehouder en Staatsbosbeheer, anders dan in de hierna te bespreken zaak, een duidelijke afspraak hebben gemaakt over de kwaliteit van het door Staatsbosbeheer te leveren voer. Aan deze kwaliteitseis wordt getoetst. Een tweetal andere argumenten van Staatsbosbeheer halen het ook niet. Volgens Staatsbosbeheer voldeed het ruwvoer aan de kwaliteitseis, omdat slechts één levering St. Jacobskruidkruid bevatte, zodat een substantieel deel (drie van de vier leveringen) voldeed. Volgens Staatsbosbeheer heeft zij daarmee geen mindere kwaliteit dan het beste van het gemiddelde geleverd. Het hof wijst dit af en overweegt dat nu een substantieel deel (een van de vier leveringen) zo gevaarlijk is dat dit de gezondheid van de te voederen dieren bedreigt, de totale levering niet voldoet. In elk geval geldt volgens het hof dat Staatsbosbeheer ten aanzien van dat deel is tekortgeschoten in de nakoming van haar verplichtingen. Ook het argument dat niet elke hoeveelheid St. Jacobskruidkruid schadelijk is voor koeien slaagt niet. Het hof neemt namelijk op basis van de deskundigenrapporten als uitgangspunt dat de enkele aanwezigheid van St. Jacobskruidkruid in ruwvoer een gevaar vormt voor de gezondheid van runderen, tenzij sprake is van een te verwaarlozen hoeveelheid. Van dat laatste is volgens het hof geen sprake. Dat Staatsbosbeheer geen garantie heeft gegeven dat het voer geen St. Jacobskruidkruid bevat, maakt dit volgens het hof niet anders. &lt;/p&gt;&lt;p&gt;De slotsom is daarmee dat Staatsbosbeheer ruwvoer heeft geleverd dat niet voldoet aan de contractuele (kwaliteits)norm nu een substantieel deel van het ruwvoer een hoeveelheid St. Jacobskruidkruid bevat die gevaarlijk is en dodelijk kan zijn voor de runderen die het voer moeten eten. Op grond daarvan is Staatsbosbeheer schadeplichtig. Dat is anders als het handelen niet kan worden toegerekend (art. 6:75 BW). Staatsbosbeheer voert in dit verband onder meer aan dat het haar niet kan worden verweten, omdat zij niet bedacht was op de aanwezigheid van St. Jacobskruidkruid en de schadelijke gevolgen daarvan, maar het hof verwerpt dit verweer. Het hof overweegt dat Staatsbosbeheer op basis van publicaties al in 2000 bekend behoorde te zijn met de giftigheid van St. Jacobskruidkruid. Bekend was toen al dat dit giftig was, zodat zij er als professionele organisatie rekening behoorde te houden dat het in het ruwvoer toedienen van St. Jacobskruidkruid tot vergiftiging en gezondheidsschade zou kunnen leiden. Staatsbosbeheer had de veehouder op de mogelijke gevolgen moeten wijzen. Het hof voegt daaraan toe dat het handelen van Staatsbosbeheer ook volgens de verkeersopvattingen wordt toegerekend. Het beroep van Staatsbosbeheer op eigen schuld faalt volgens het hof. Er kan niet van worden uitgegaan dat de veehouder de percelen waarvan het ruwvoer is gehaald, heeft geïnspecteerd of in de gelegenheid is gesteld dat te doen. De veehouder heeft bovendien niet eerder ruwvoer geleverd gekregen van de betreffende percelen. &lt;/p&gt;&lt;p&gt;In het tussenarrest van 3 maart 2020 komt het hof op basis van het verkregen deskundigen- en getuigenbewijs tot de conclusie dat hoewel een causaal verband niet wetenschappelijk kan worden aangetoond, vergiftiging met Jacobskruiskruid de meest aannemelijk oorzaak is van de ziekte en de sterfte van de runderen. Het hof overweegt onder meer dat diverse ziekteverschijnselen bij de dieren zijn gelieerd aan St. Jacobskruiskruid. Daartegenover onderkent het hof dat er onduidelijkheden en onzekerheden blijven over bijvoorbeeld de vraag hoeveel St. Jacobskruidkruid de runderen hebben gegeven en de ziekteverschijnselen. Het hof stelt vast dat niet met een voldoende mate van zekerheid kan worden vastgesteld dat de ziekte en de dood van de runderen het gevolg is van een St. Jacobskruiskruisvergiftiging. In zoverre is Staatsbosbeheer volgens het hof geslaagd in het leveren van tegenbewijs. Het hof ziet reden om dit geval het leerstuk van de proportionele aansprakelijkheid toe te passen, omdat de oorzaken van ziekte en dood zowel bij de veehouder als bij Staatsbosbeheer kunnen liggen. Het hof noemt voor de toepassing een aantal omstandigheden zoals de aansprakelijkheid van Staatsbosbeheer, de niet zeer kleine kans dat er conditio sine qua non-verband bestaat en de aard en de strekking van de door Staatsbosbeheer geschonden norm. Het hof schat de kans dat de gezondheidsschade van de runderen is veroorzaakt door een St. Jacobskruisvergiftiging aanzienlijk hoger dan de kans dat de gezondheidsschade een andere oorzaak heeft. Het hof houdt Staatsbosbeheer daarom aansprakelijk voor twee derde deel van de schade. &lt;/p&gt;&lt;p&gt;De procedure heeft zich vervolgens toegespitst op de omvang van de schade en bij eindarrest van 4 februari 2021 heeft het hof Staatsbosbeheer veroordeeld om twee derde deel van de schade, in totaal €&amp;nbsp;550.000,--, aan Univé te betalen. Al met al een uitkomst die niet onredelijk voorkomt, hoewel bij de bewijslastverdeling die het hof toepast vraagtekens kunnen worden gezet. Daarover wordt ongetwijfeld in cassatie verder geprocedeerd. &lt;/p&gt;&lt;p&gt;De uitspraak waar Staatsbosbeheer een beroep op deed, ging om het volgende. Een veehouder sluit een overeenkomst met een loonwerker die in opdracht van het Ministerie van Defensie de terreinen rond de vliegbasis Woensdrecht beheerde en onderhield.[35] Deze werkzaamheden heeft de loonwerker uitbesteed aan boeren in de omgeving, onder wie de veehouder, waarbij tevens is afgesproken dat de boeren het gemaaide gras mochten houden om te gebruiken als veevoer. In 2001 sterven bij de onderhavige veehouder plotseling 130 runderen, na later blijkt door een vergiftiging met St. Jacobskruidkruid afkomstig van de gemaaide grasvelden bij de vliegbasis. De veehouder houdt de loonwerker aansprakelijk voor de schade. Bij de rechtbank betoogde de veehouder dat er sprake was van een gemengde overeenkomst, namelijk van opdracht en van koop-ruil en dat de loonwerker niet had voldaan aan zijn verplichtingen, omdat het geleverde hooi niet voldeed aan de conformiteitseis. De rechtbank oordeelde dat het hooi geschikt moest zijn om als veevoer te worden gebruikt. Van hooi mag, bijzondere omstandigheden daargelaten, algemeen worden verwacht dat het als veevoer geschikt is. Dat is een eigenschap die de koper op grond van de overeenkomst redelijkerwijs mag verwachten. Doordat vastgesteld is dat het hooi inderdaad St. Jakobskruidkruid bevatte dat giftig is en ongeschikt is om als veevoer te gebruiken, beantwoordde het hooi niet aan de overeenkomst. De tekortkoming staat daarmee vast. De loonwerker voerde aan dat hij niet bekend was met de aanwezigheid van St. Jacobskruidkruid, zodat de tekortkoming hem niet kan worden toegerekend. De rechtbank ging daar aan voorbij, en oordeelde dat de tekortkoming krachtens in het verkeer geldende opvattingen voor rekening van de loonwerker komt. De rechtbank nam verder geen onderzoeksplicht aan voor de veehouder die in de ogen van de loonwerker had moeten controleren of het hooi al dan niet geschikt was als voer voor zijn dieren. Het is immers de primaire verplichting van de verkoper geschikt hooi te leveren. &lt;/p&gt;&lt;p&gt;In hoger beroep werd het vonnis door het hof ’s-Hertogenbosch vernietigd en ook bij de Hoge Raad haalde de veehouder nul op het rekest. Het hof oordeelde dat de conformiteitseis van art. 7:17 BW niet van toepassing is. Het hof ziet het ter beschikking stellen van het door de veehouder zelf gemaaide gras als het betalen van ‘loon’ voor het door hem verricht maaiwerk krachtens een overeenkomst van opdracht of een overeenkomst van aanneming van werk. Daarop is art. 7:17 BW niet van toepassing, terwijl uit de overeenkomst tussen partijen ook niet anderszins een gehoudenheid van de loonwerker voortvloeide om gras te leveren dat de eigenschappen dient te bezitten, die voor gebruik van het gras als veevoer nodig zijn. De Hoge Raad verwerpt daarna het cassatieberoep. De uitkomst is enigszins onbevredigend gelet op de hiervoor besproken zaak tegen Staatsbosbeheer. De veehouder had er verstandig aan gedaan met de loonwerker expliciet af te spreken dat het te leveren gras geschikt is als voer voor zijn dieren. &lt;/p&gt;&lt;h3&gt;7. Conclusies&lt;/h3&gt;&lt;p&gt;De jurisprudentie over non-conformiteit is sterk casuïstisch van aard. De omstandigheden van het geval, bijvoorbeeld de aard van de zaak, de mededelingen van de verkoper, de onderzoeksplicht van de koper, de deskundigheid van partijen en wat partijen hebben afgesproken, zijn doorslaggevend voor de vraag of een zaak non-conform is en of de zaak geschikt is voor normaal gebruik. &lt;/p&gt;&lt;p&gt;Wat normaal gebruik is, is vooral afhankelijk van de aard van de zaak. Daarnaast is van belang hetgeen partijen over de zaak en het gebruik(sdoel) hebben afgesproken. Bijvoorbeeld bij koeien en varkens zal het evident zijn dat deze niet besmet mogen zijn met een virus of bacterie. Van een leghen mag worden verwacht dat deze eieren legt. Van kuilgras mag worden verwacht dat het geschikt is als voer, waarbij het voor de koper aanbeveling verdient dit uitdrukkelijk vast te leggen. Maar bijvoorbeeld bij paarden kunnen de verwachtingen van partijen uiteenlopen, zodat de koper er verstandig aan doet vast te leggen welke eigenschappen het paard moet bezitten. &lt;/p&gt;&lt;p&gt;Wordt vastgesteld dat een zaak behept is met gebreken en daardoor non-conform is, dan levert dat in beginsel een tekortkoming op die aan de verkoper kan worden toegerekend. De onbekendheid van de verkoper met de vastgestelde gebreken laat in beginsel onverlet dat de tekortkoming volgens verkeersopvattingen toerekenbaar is. Dat geldt in beginsel ook in het geval de verkoper een gebrekkige zaak doorverkoopt. Een dergelijke tekortkoming is, behoudens bijzondere omstandigheden, aan de verkoper toerekenbaar krachtens verkeersopvattingen. Het arrest van de Hoge Raad van 27 april 2021, dat weliswaar ziet op industrieel vervaardigde producten, zou analoog op agrarische producten kunnen worden toegepast. &lt;/p&gt;&lt;p&gt;Bij de discussie over de schending van de klachtplicht is het van belang te onderkennen dat het aan de verkoper te bewijzen is dat er te laat is geklaagd. Uit de rechtspraak volgt dat de verkoper vaak niet duidelijk genoeg heeft gesteld op welk moment het voor de koper duidelijk had moeten zijn geweest dat de zaak gebreken vertoonde. Ook is het voor de verkoper altijd van belang om feiten en omstandigheden te stellen waaruit volgt dat zijn belangen door de te late klacht zijn geschaad. &lt;/p&gt;&lt;p&gt;Het bewijsvermoeden van art. 7:18 lid 2 BW bij consumentenkoop, dat ook geldt bij de verkoop van levende have, brengt de verkoper niet zelden in problemen, doordat de volledige bewijslast op de verkoper rust om het bewijsvermoeden te ontkrachten. Dit betekent het leveren van tegendeelbewijs in plaats van het minder strenge tegenbewijs. Het enkel ontzenuwen van het vermoeden dat de oorzaak van het gebrek ten tijde van de aflevering niet aanwezig was, is onvoldoende om de bewijsopdracht te doen slagen. De verkoper van bijvoorbeeld paarden doet er verstandig aan zelf voorafgaand aan de levering een uitgebreide veterinaire keuring te laten uitvoeren, waarmee kan worden aangetoond dat het paard bij de levering voldeed. &lt;/p&gt;</content><legacyfootnotes/><footnotes><footnote>1 Mr. A. Buth is advocaat bij Den Hollander Advocaten te Middelharnis. Met dank aan mr. I. Swemmelaar.</footnote><footnote>2 Art. 3:2a lid 1 en 2 BW.</footnote><footnote>3 Art. 7:6 BW.</footnote><footnote>4 HR 11 juli 2008, &lt;span class="italic"&gt;NJ&lt;/span&gt; 2010, 258.</footnote><footnote>5 Asser-Hijma 5-I, nr. 335, HR 21 mei 2010, &lt;span class="italic"&gt;NJ&lt;/span&gt; 2010, 275 en HR 23 november 2007, &lt;span class="italic"&gt;NJ&lt;/span&gt; 2008, 552.</footnote><footnote>6 HR 25 februari 2005, ECLI:NL:HR:2005:AR5383.</footnote><footnote>7 NvW I, Parl. Gesch. Boek 7, p. 121.</footnote><footnote>8 MvA II, Parl. Gesch. Boek 7, p. 125.</footnote><footnote>9 HR 15 november 1957, &lt;span class="italic"&gt;NJ&lt;/span&gt; 1958, 67 (Baris/Riezenkamp).</footnote><footnote>10 HR 30 november 1973, &lt;span class="italic"&gt;NJ&lt;/span&gt; 1974, 97 (Van der Beek/Van Dartel). Zie bijvoorbeeld ook Rb. Arnhem 7 juli 2010, &lt;span class="italic"&gt;NJ&lt;/span&gt;F 2010, 314 en Rb. Arnhem 19 januari 2005, ECLI:NL:RBARN:2005:AS6049.</footnote><footnote>11 HR 14 november 2008, &lt;span class="italic"&gt;NJ&lt;/span&gt; 2008, 588 (Van Dalfsen/Gemeente Kampen).</footnote><footnote>12 HR 21 december 1990, &lt;span class="italic"&gt;NJ&lt;/span&gt; 1991, 251 (Van Geest/Nederlof).</footnote><footnote>13 Asser/Hijma 5-I, 2001, nrs. 233-237 en 342.</footnote><footnote>14 HR 15 november 1957, &lt;span class="italic"&gt;NJ&lt;/span&gt; 1958, 67 (Baris/Riezenkamp) en HR 8 februari 2002, ECLI:NL:HR:2002:AD6096.</footnote><footnote>15 HR 12 februari 1999, &lt;span class="italic"&gt;NJ&lt;/span&gt; 1999, 584 (Dohrmann c.s./Groothuis c.s.).</footnote><footnote>16 HR 14 november 1997, &lt;span class="italic"&gt;NJ&lt;/span&gt; 1998, 657.</footnote><footnote>17 MvA II, Parl. Gesch. InvW 7, p. 125, HR 15 november 1985, &lt;span class="italic"&gt;NJ&lt;/span&gt; 1986, 213 (Stavenuiter/Ranton).</footnote><footnote>18 Asser-Hijma 5-I, nr. 337.</footnote><footnote>19 Zie HR 12 december 2014, ECLI:NL:HR:2014:3593. Zie eerder ook HR 23 november 2007, &lt;span class="italic"&gt;NJ&lt;/span&gt; 2008, 552 en HR 8 februari 2013, &lt;span class="italic"&gt;NJ&lt;/span&gt; 2014, 296.</footnote><footnote>20 HR 25 februari 2005, ECLI:NL:HR:2005:AR5383.</footnote><footnote>21 HR 15 februari 2019, ECLI:NL:HR:2019:228.</footnote><footnote>22 Vgl. HR 9 mei 2014, ECLI:NL:HR:2014:1077 (ABN AMRO/Botersloot).</footnote><footnote>23 Hof Arnhem-Leeuwarden van 29 september 2020, ECLI:NL:GHARL:2020:7799.</footnote><footnote>24 Hof ’s-Hertogenbosch 3 augustus 2021, ECLI:NL:GHSHE:2021:2538.</footnote><footnote>25 Rb. Noord-Holland, ECLI:NL:RBNHO:2020:7341.</footnote><footnote>26 Vgl. uitgebreid Hof Den Haag 31 maart 2015, ECLI:NL:GHDHA:2015:869.</footnote><footnote>27 Hof Arnhem-Leeuwarden 3 december 2013, ECLI:NL:GHARL:2013:9228.</footnote><footnote>28 Hof Arnhem-Leeuwarden 20 mei 2014, ECLI:NL:GHARL:2014:4045.</footnote><footnote>29 Rb. Amsterdam 20 juni 2018, ECLI:NL:RBAMS:2018:4353.</footnote><footnote>30 HR 27 april 2001, &lt;span class="italic"&gt;NJ&lt;/span&gt; 2002, 213.</footnote><footnote>31 i) Rb. Gelderland 11 maart 2015, ECLI:NL:RBGEL:2015:3454, Rb. Gelderland 22 juni 2016, ECLI:NL:RBGEL:2016:3694 en Rb. Gelderland 15 november 2017, ECLI:NL:RBGEL:2017:6749. ii) Rb. Gelderland 16 november 2016, ECLI:NL:RBGEL:2016:7078 en Rb. Gelderland 6 november 2019, ECLI:NL:RBGEL:2019:5370.</footnote><footnote>32 Hof ’s-Hertogenbosch 8 september 2020, ECLI:NL:GHSHE:2020:2761.</footnote><footnote>33 Hof Arnhem-Leeuwarden 3 maart 2020, ECLI:NL:GHARL:2020:1862 en Hof Arnhem-Leeuwarden 23 juni 2015, ECLI:NL:GHARL:2015:4615.</footnote><footnote>34 Hof Arnhem Leeuwarden 2 februari 2021, ECLI:NL:GHARL:2021:998, Hof Arnhem-Leeuwarden 3 maart 2020, ECLI:NL:GHARL:2020:1862 en Hof Arnhem Leeuwarden 23 juni 2015, ECLI:NL:GHARL:2015:4615.</footnote><footnote>35 Rb. Breda 16 augustus 2006, ECLI:NL:RBBRE:2006:AY6407 en HR 25 juni 2010, ECLI:NL:HR:2010:BM1672.</footnote></footnotes><auteurs>mr. A. Buth</auteurs><published>2021-11-24 10:21:24</published><modified>2021-12-06 15:00:45</modified><editiondate>2021-11-24</editiondate><htmlpath>https://denhollander.info/artikel/16975</htmlpath></article>
</articles></edition>