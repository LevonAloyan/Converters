<edition><articles><article><jaar>2016</jaar><naam>Tijdschrift voor Agrarisch Recht</naam><uitgave>6</uitgave><aflevering>6</aflevering><searchword>TvAR 6/2016</searchword><id>13211</id><udhid>UDH:TvAR/13211</udhid><titel>Uitleg van pachtovereenkomsten</titel><searchwords><searchword>TvAR 6/2016</searchword><searchword>UDH:TvAR/13211</searchword></searchwords><attachments><attachment><name>18211.pdf</name><extention>pdf</extention><url>https://denhollander.info/download/18211/ci</url></attachment></attachments><inleiding>&lt;p&gt;Uitleg van pachtovereenkomsten geschiedt aan de hand van de zogenaamde Haviltexmaatstaf. Die uitleg is dynamisch van aard, in de zin dat het mogelijk is dat de vraag of sprake is van een pachtovereenkomst, en zo ja met welke inhoud, later in een andere zin moet worden beantwoord dan aanvankelijk. Het valt echter niet te ontkennen dat er een spanning bestaat tussen deze dynamische uitleg en het wettelijk systeem van het pachtrecht, dat uitgaat van een schriftelijke vorm voor pachtovereenkomsten, pachtwijzigingsovereenkomsten en pachtbeëindigingsovereenkomsten, welke overeenkomsten steeds door de grondkamer worden getoetst. &lt;/p&gt;</inleiding><content>&lt;h3&gt;1. Inleiding&lt;/h3&gt;&lt;p&gt;Het is een hardnekkig misverstand onder gewone burgers: een overeenkomst (een ‘contract’) is een schriftelijk stuk en zonder zo’n stuk is juridische binding niet vanzelfsprekend. In het verlengde van dit misverstand verabsoluteren diezelfde burgers de betekenis van de tekst van een schriftelijke overeenkomst. Zij menen dat de taalkundige betekenis van wat op papier is gekomen, van beslissende betekenis is voor de inhoud van de rechten en verplichtingen van de partijen bij de overeenkomst. Juristen weten sinds het bekende Haviltexarrest beter.[2] Uitleg van een overeenkomst geschiedt niet door een zuiver taalkundige uitleg, maar op basis van een waardering van de redelijke verwachtingen van partijen. Naast de tekst van de overeenkomst is ook de context bepalend voor de inhoud van die redelijke verwachtingen. Voor veel lezers van dit tijdschrift is dit gesneden koek en er zijn heel wat juristen die de ‘Haviltexmaatstaf’ grotendeels uit het hoofd kennen: ‘Het komt aan op de zin die partijen over en weer redelijkerwijs aan elkaars verklaringen en gedragingen mochten toekennen en op hetgeen zij te dien aanzien redelijkerwijs van elkaar mochten verwachten.’ Maar realiseren wij ons ook hoe ver de arm van die Haviltexmaatstaf reikt, dat de contractsinhoud niet een statisch maar een &lt;span class="italic"&gt;dynamisch&lt;/span&gt; gegeven is, zeker in duurverhoudingen? En wat betekent dat vervolgens voor de uitleg van pachtovereenkomsten? En hoe verhoudt een dynamische uitleg van pachtovereenkomsten zich tot de toetsing van pachtovereenkomsten door de grondkamer?&lt;/p&gt;&lt;h3&gt;2. Een voorbeeld: Dierenartspraktijk/Fuchs&lt;/h3&gt;&lt;p&gt;Het arrest van de Hoge Raad in de zaak Dierenarts-&lt;br/&gt;praktijk/Fuchs[3] gaat niet over pacht. Het laat ons echter heel goed zien dat de Haviltexmaatstaf leidt tot een dynamische uitleg van contractuele verhoudingen.&lt;/p&gt;&lt;p&gt;De zaak betreft een geschil tussen dierenartsen in Asten. Vaststaat dat aanvankelijk de verhoudingen zo waren dat één dierenarts, laat ons zeggen de ‘nestor’, de aandelen hield van een BV, terwijl de andere dierenartsen bij deze BV in loondienst waren. In 1987 is de structuur van de samenwerking gewijzigd. De dierenartsen in loondienst hebben ieder een eigen BV opgericht en er is een samenwerkingsverband ontstaan tussen de BV’s. Vraag: wat is het karakter van dit samenwerkingsverband? Volgens de ene partij in het geding (enkele vennootschappen, door mij gemakshalve aangeduid als ‘Dierenartspraktijk’, met de zoon van de nestor als grootaandeelhouder) werkten de andere dierenartsen sinds 1987 in opdracht van de Dierenartspraktijk; volgens de andere partij, Fuchs (deels natuurlijke deels rechtspersonen), bestond er sinds 1987 een maatschap tussen partijen.&lt;/p&gt;&lt;p&gt;Dat er tussen beide kwalificaties (opdracht of maatschap) wezenlijk verschil bestaat, moge duidelijk zijn. Een opdrachtnemer heeft recht op betaling van het overeengekomen loon, althans het op de gebruikelijke wijze berekend loon en bij gebreke daarvan een redelijk loon (art. 7:405 BW). Een maat heeft aanspraak op zijn aandeel in de winst (art. 7A:1670 BW). Dat wezenlijke onderscheid weerspiegelt zich in de door Fuchs ingestelde vorderingen, namelijk tot het afleggen van rekening en verantwoording door Dierenartspraktijk en uitbetaling van het winstaandeel van Fuchs.&lt;/p&gt;&lt;p&gt;Rechtbank en hof kwamen beide ertoe om aan te nemen dat tussen partijen een maatschap bestond. Volgens de rechtbank bestond de maatschap vanaf 1987, met een wijziging van de partijen bij die maatschap in 1995. Volgens het hof stond niet vast dat in 1987 of in 1995 expliciete afspraken waren gemaakt waaruit bleek dat partijen beoogden een maatschapsovereenkomst te sluiten. Maar op grond van de wijze waarop partijen zich ten opzichte van elkaar hadden gedragen, nam het hof aan dat ‘in ieder geval vanaf 1 januari 2000’ tussen partijen een maatschap bestond. Dat oordeel was gebaseerd op een uitvoerige analyse van de wijze waarop partijen zich feitelijk tegenover elkaar hadden gedragen. Zo constateerde het hof onder meer dat de aan Fuchs uitgekeerde bedragen afhankelijk waren van de hoogte van de behaalde winst: was de winst lager, dan ontving Fuchs minder. Een en ander leidde tot toewijzing van een groot deel van de vorderingen van Fuchs.&lt;/p&gt;&lt;p&gt;Dierenartspraktijk stelde beroep in cassatie in. De Hoge Raad verwierp het cassatiemiddel. Ik citeer een opvallende overweging:&lt;/p&gt;&lt;blockquote&gt;‘3.6.3. (…) Onderdeel 1 doet het ten onrechte voorkomen alsof het hof enkel de op 1 januari 2000 bestaande feitelijke situatie heeft gekwalificeerd zonder zich te begeven in de aan de kwalificatievraag voorafgaande vraag of partijen een overeenkomst van maatschap hebben gesloten. Het ziet eraan voorbij dat, temeer waar een schriftelijk contract ontbreekt, de totstandkoming van een overeenkomst, gelijk kennelijk ook de benadering van het hof is geweest, mede kan worden afgeleid uit een tussen partijen op enig moment bestaande feitelijke situatie. Het hof heeft zich daartoe begeven in een beoordeling van de feiten en omstandigheden van het geval. In het bijzonder heeft het hof (…) verschillende verklaringen en gedragingen van partijen in aanmerking genomen en is het nagegaan wat partijen over en weer uit deze verklaringen en gedragingen hebben afgeleid en redelijkerwijze mochten afleiden, zonder daarbij een of meer specifieke momenten aan te wijzen waarop enige betrokkene zich welbewust als vennoot jegens enige andere betrokkene heeft opgesteld. Gelet op deze beoordeling, ligt in het oordeel dat de tussen partijen op 1 januari 2000 bestaande situatie getypeerd dient te worden als een maatschap (…), besloten het oordeel dat partijen zich jegens elkaar (stilzwijgend) hadden verbonden als vennoten in maatschapsverband samen te werken. Dit oordeel, dat met toepassing van de juiste maatstaf tot stand is gekomen, wordt verder niet (toereikend) op begrijpelijkheid bestreden.’ &lt;/blockquote&gt;&lt;p&gt;Op zichzelf is het niet nieuw dat overeenkomsten ook stilzwijgend tot stand kunnen komen, maar de aangehaalde overweging maakt duidelijk hoeveel zekerheden we daarbij tussen haakjes moeten zetten. Niet nodig is dat we een specifiek moment kunnen aanwijzen waarop een van de betrokkenen zich welbewust als vennoot ten opzichte van een van de anderen heeft opgesteld. Wat we ons gewoonlijk voorstellen bij een wilsverklaring, meer specifiek een aanbod tot het aangaan van een overeenkomst, is hier geheel en al op de achtergrond geraakt. Ik bedoel dit niet kritisch; ik meen integendeel dat waar partijen zoveel onduidelijkheid over hun bedoelingen laten bestaan, het onvermijdelijk is dat achteraf juristen hun onderlinge rechtsverhouding met weinig houvast gaan construeren. Ook had de Toelichting-Meijers bij het huidige art. 6:217 BW ons er reeds voor gewaarschuwd dat het model van aanbod en aanvaarding slechts de gewone wijze van totstandkoming weergeeft en dat een overeenkomst ook tot stand kan komen zonder dat we een aanbod en een aanvaarding kunnen aanwijzen.[4]&lt;/p&gt;&lt;p&gt;Dierenartspraktijk had zich erop beroepen dat er in ieder geval aanvankelijk sprake was van overeenkomsten van opdracht. Maakt dit niet alles anders? Geldt niet de regel dat wanneer vaststaat dat aanvankelijk een overeenkomst met een bepaalde inhoud bestond, de partij die stelt dat na die totstandkoming partijen de overeenkomst hebben gewijzigd of beëindigd of een nadere overeenkomst hebben gesloten, daarvan de bewijslast draagt? Op zichzelf is dit laatste juist,[5] maar de tegenwerping ziet eraan voorbij dat de feiten waarop het hof zich had gebaseerd, vaststonden. De bedoelde regel ziet op de bewijslastverdeling en ziet naar zijn aard dus alleen op feiten die juist niet vaststaan. Staan de relevante feiten wel vast, of komen ze door bewijslevering vast te staan (te beoordelen aan de hand van de juiste bewijslastverdeling), dan is zeer wel denkbaar het oordeel dat, hoewel tussen partijen aanvankelijk een overeenkomst in de ene zin bestond, in verband met de wijze waarop partijen zich vervolgens hebben gedragen, alsnog tussen hen iets anders is gaan gelden.&lt;/p&gt;&lt;p&gt;Ik citeer opnieuw de Hoge Raad: &lt;/p&gt;&lt;blockquote&gt;‘3.7.3. Aantekening verdient nog dat, gesteld dat zou moeten worden aangenomen dat tussen enkele van de betrokken partijen aanvankelijk afzonderlijke overeenkomsten van opdracht bestonden, die omstandigheid op zichzelf niet eraan in de weg staat dat de rechtsverhouding tussen partijen verandert zonder dat tussen hen een specifiek daarop gerichte overeenkomst is gesloten. De belangrijke verschillen die tussen na te noemen overeenkomsten bestaan, brengen echter mee dat de motivering van het oordeel van de rechter dat de rechtsverhouding tussen partijen zich heeft ontwikkeld van een overeenkomst van opdracht in een overeenkomst van maatschap, aan hoge eisen moet voldoen. De door het hof aan zijn oordeel gegeven motivering voldoet aan deze eisen.’&lt;/blockquote&gt;&lt;p&gt;Deze overweging van de Hoge Raad geeft ons nog een gezichtspunt mee dat we bij de toepassing van de Haviltexmaatstaf behoren te betrekken. Indien we tot het oordeel komen dat de rechtsverhouding tussen partijen van inhoud is veranderd, moet aan de motivering van dat oordeel hogere eisen worden gesteld naarmate het onderscheid in rechtsgevolgen tussen de aanvankelijke rechtsverhouding en de nader tot stand gekomen rechtsverhouding groter is. In het geval van Dierenartspraktijk/Fuchs was het verschil in rechtsgevolgen (tussen opdracht en maatschap) inderdaad groot, maar de motivering van het hof voldeed.&lt;/p&gt;&lt;p&gt;Het zal duidelijk zijn geworden hoe waar het is dat de uitleg van overeenkomsten een dynamisch karakter draagt. De wijze waarop partijen zich in de uitvoeringsfase van een overeenkomst gedragen, kan ertoe leiden dat die overeenkomst van inhoud wijzigt. In wat we ‘duurverhoudingen’ zouden kunnen noemen, spreekt dit extra sterk, omdat daar de uitvoeringsfase zich over vele jaren heen kan uitstrekken. Niet alleen kan de inhoud van een tot stand gekomen overeenkomst wijziging ondergaan, ook zal waar aanvankelijk geen contractuele gebondenheid bestond, die later alsnog kunnen ontstaan. Het bestaan van een overeenkomst kan immers worden afgeleid uit een feitelijk tussen partijen bestaande situatie.&lt;/p&gt;&lt;h3&gt;3. Dynamische uitleg van pachtovereenkomsten? &lt;/h3&gt;&lt;p&gt;Het behoeft geen betoog dat ook pacht een duurverhouding is. Zij kan in de loop der tijd van inhoud wijzigen vanwege de wijze waarop partijen zich hebben gedragen en de verwachtingen die daaraan redelijkerwijs kunnen worden ontleend. En ook een pachtovereenkomst zal soms moeten worden afgeleid uit een feitelijk tussen partijen bestaande situatie.&lt;/p&gt;&lt;p&gt;Dit laatste is in de pachtrechtspraak niet werkelijk nieuw. In vastleggingszaken (thans art. 7:317 leden 2 en 3 BW) heeft de pachtkamer van het hof talloze malen overwogen dat het aankomt op ‘het overeengekomen gebruik, zoals geworden en goedgevonden’.[6] Naar aanleiding van deze rechtspraak schrijft Houwing/Heisterkamp:&lt;/p&gt;&lt;blockquote&gt;‘De overeenstemming over het gebruik waarvoor de grond wordt afgestaan kan ook stilzwijgend tot stand komen. En in het algemeen mag men aannemen dat, als landbouwgrond in gebruik wordt gegeven, dit, indien niet van een andere bedoeling blijkt, ter uitoefening van de landbouw geschiedt.’ [7]&lt;/blockquote&gt;&lt;p&gt;Ook het eerste (het karakter van de verhouding kan in de loop der tijd wijzigen) is in de rechtspraak en literatuur met betrekking tot vastleggingsvorderingen volop aan te wijzen. Ik citeer opnieuw Houwing/Heisterkamp. Eerst wordt benadrukt dat het aankomt op het overeengekomen gebruik en niet op het feitelijk gebruik. Maar dan lezen we verder:&lt;/p&gt;&lt;blockquote&gt;‘Als bijv. A aan B land afstaat en wel, uitdrukkelijk of stilzwijgend, ten gebruike voor bodemcultuur met economisch oogmerk, dan is er pacht, ook al gaat B het land gebruiken voor iets anders, bijv. voor bodemcultuur voor wetenschappelijke of onderwijsdoeleinden, of voor het uitgeven aan volkstuinders. Dat zou anders zijn, als A en B waren overeengekomen dat B het voor die doeleinden zou gebruiken, als dus zodanig gebruik deel van de inhoud hunner wilsovereenstemming was. Als omgekeerd het land niet voor bodemcultuur met economisch oogmerk ten gebruike is gegeven, maar B het vervolgens zonder toestemming van A voor zodanige bodemcultuur gaat gebruiken, wordt daardoor de overeenkomst niet tot pacht; B kan niet eenzijdig de aard van de overeenkomst veranderen. Anders is het als de wijziging van gebruik door B met uitdrukkelijk of stilzwijgend goedvinden van A plaatsvindt. Dan komt een pachtovereenkomst tot stand op het ogenblik van het goedvinden plus het intreden van de verandering; of iets pacht is wordt dus beslist door wat nu geworden is van de verhouding tussen partijen, niet door wat oorspronkelijk anders was overeengekomen.’ [8]&lt;/blockquote&gt;&lt;p&gt;Tot zover kunnen we ons dus geruststellen: in het pachtrecht heeft men zich reeds sinds lang er rekenschap van gegeven dat uitleg een dynamisch proces is. Maar tot nu toe hebben we het uitsluitend gehad over de uitleg van een duurverhouding tót het moment dat het ‘formele pachtrecht’ zich ermee gaat bemoeien, namelijk (in de geciteerde passages uit Houwing/Heisterkamp) het moment waarop de pachtrechter moet oordelen over een vordering tot schriftelijke vastlegging van een pachtovereenkomst. &lt;/p&gt;&lt;p&gt;Ik meen dat er alle reden is om te spreken van een formeel pachtrecht. De huidige regeling van de pacht gaat er vanuit dat een pachtovereenkomst op schrift moet worden gesteld (art. 7:317 lid 1 BW) en ter toetsing naar de grondkamer moet worden gezonden (art. 7:321 BW). Het alternatief is schriftelijke vastlegging door de pachtrechter (art. 7:317 leden 2 en 3 BW), waarna de griffier van de pachtkamer het vonnis naar de grondkamer zendt (art. 1019t lid 2 Rv). De grondkamer toetst in beide gevallen de overeenkomst en wijzigt veelal een of meer bepalingen, waaronder eventueel de pachtprijs (art. 7:319 en 7:320 lid 1 BW). Een door de grondkamer gewijzigde overeenkomst geldt vanaf dat moment als een tussen partijen aangegane en goedgekeurde overeenkomst (art. 7:320 lid 2 BW). En een overeenkomst tot wijziging of beëindiging van de pachtovereenkomst, behoort volgens dezelfde regels ook op schrift te worden gesteld en door de grondkamer te worden goedgekeurd. Zolang de grondkamer die goedkeuring niet heeft gegeven, zijn partijen aan de pachtwijzigings- of pachtbeëindigingsovereenkomst slechts in zoverre gebonden dat zij niet eenzijdig kunnen terugtreden (art. 7:323 BW). Wie deze regels op zich laat inwerken, realiseert zich dat vanaf het moment dat we het systeem van het formele pachtrecht zijn binnengetreden – hetzij omdat partijen hebben gedaan wat zij moesten doen en dus een schriftelijke pachtovereenkomst naar de grondkamer hebben gezonden, hetzij omdat schriftelijke vastlegging door de pachtrechter heeft plaatsgevonden – dynamische uitleg helemaal niet meer zo vanzelfsprekend is.&lt;/p&gt;&lt;h3&gt;4. Twee vragen&lt;/h3&gt;&lt;p&gt;In de eerste plaats laat zich de vraag stellen of we bij de uitleg van de rechtsverhouding tussen pachter en verpachter ook mogen letten op feiten en omstandigheden die ten tijde van de partijakte of het vastleggingsvonnis zich reeds hadden voorgedaan, maar zonder dat in die akte respectievelijk dat vonnis een overeenkomstige verplichting en aanspraak van verpachter of pachter is geformuleerd. Dat zal zich gemakkelijk kunnen voordoen, omdat partijen zich niet steeds het belang van iedere kwestie zullen realiseren op het moment dat zij de akte opmaken, respectievelijk bij gelegenheid van de vastleggingsprocedure.&lt;/p&gt;&lt;p&gt;Wat betreft de uitleg van een schriftelijke pachtovereenkomst spreekt het op grond van de Haviltexmaatstaf eigenlijk vanzelf dat voor de uitleg van die overeenkomst niet alleen van belang is wat op schrift staat. Dat is immers juist de kern van Haviltex. Maar tegelijk realiseren we ons dat dit met het formele pachtrecht op gespannen voet staat. De grondkamer heeft immers de &lt;span class="italic"&gt;schriftelijke&lt;/span&gt; pachtovereenkomst getoetst. Leggen we uit op basis van verwachtingen van partijen die niet uitsluitend en rechtstreeks op de schriftelijke pachtovereenkomst zijn gegrond, dan dreigen we de grondkamer daarmee buitenspel te zetten. Het formele pachtrecht gaat ervan uit dat de door de grondkamer goedgekeurde overeenkomst partijen bindt tot het moment dat een overeenkomst tot wijziging of beëindiging van die goedgekeurde overeenkomst eveneens door de grondkamer is goedgekeurd en aldus aan de binding van de initiële overeenkomst geheel of gedeeltelijk een einde maakt.&lt;/p&gt;&lt;p&gt;Wat betreft de uitleg van een pachtovereenkomst die in een vastleggingsvonnis is neergelegd, stelt onze eerste vraag ons nog voor een ander probleem. Is een uitleg van die overeenkomst buiten de tekst van de in het vonnis vastgelegde overeenkomst om, niet in strijd met het gezag van gewijsde (art. 236 Rv) van dat vonnis? &lt;/p&gt;&lt;p&gt;Dynamische uitleg heeft bij uitstek ook betrekking op hetgeen zich na een aanvankelijk gesloten overeenkomst tussen partijen heeft voorgedaan. Daarmee staan we voor een tweede vraag. Is het huidige formele pachtrecht voldoende toegesneden om de duurverhouding tussen verpachter en pachter inderdaad dynamisch te kunnen uitleggen? Op het eerste gezicht lijkt er misschien geen probleem: Een pachtwijzigingsovereenkomst kan stilzwijgend tot stand komen. Vervolgens zijn partijen verplicht die overeenkomst op schrift te stellen en naar de grondkamer te sturen. Werkt een van partijen niet mee, dan kan schriftelijke vastlegging van de pachtwijzigingsovereenkomst worden gevorderd.&lt;/p&gt;&lt;p&gt;Maar nee, er is toch een probleem, namelijk tót het moment dat de grondkamer de overeenkomst heeft goedgekeurd. Partijen zijn voordien aan de overeenkomst immers slechts in zoverre gebonden dat zij niet eenzijdig kunnen terugtreden. Is daarmee het formele pachtrecht niet al te statisch?&lt;/p&gt;&lt;p&gt;Ook zal zich gemakkelijk de volgende situatie kunnen voordoen. De ene partij bij de pachtovereenkomst stelt een vordering in die wanneer we de schriftelijke pachtovereenkomst op zichzelf beschouwen, toewijsbaar zou zijn. De andere partij voert tegen de vordering als verweer aan dat de verhouding tussen partijen inmiddels anders behoort te worden uitgelegd, maar verzuimt in reconventie vastlegging van een pachtwijzigingsovereenkomst te vorderen. De eerste moeilijkheid die zich nu voordoet, signaleerden we al: de pachtwijzigingsovereenkomst heeft geen bindende kracht, afgezien ervan dat eenzijdig terugtreden niet is toegelaten. De pachtrechter dreigt aldus een vordering te moeten toewijzen die in strijd is met de nadere bedoeling van partijen. Een list zou kunnen zijn dat de rechter aanvankelijk alleen een pachtwijzigingsovereenkomst vastlegt en vervolgens in afwachting van een beslissing van de grondkamer de vordering die op de oorspronkelijke pachtovereenkomst is gebaseerd, aanhoudt. Maar nu doet zich een tweede moeilijkheid voor. Het formele pachtrecht lijkt alleen een &lt;span class="italic"&gt;vordering&lt;/span&gt; tot schriftelijke vastlegging te kennen en zo’n vordering ligt in ons voorbeeld niet voor.&lt;/p&gt;&lt;h3&gt;5. De literatuur en oudere rechtspraak&lt;/h3&gt;&lt;p&gt;Ik ga nu na wat de literatuur en rechtspraak over de gesignaleerde vragen hebben te zeggen. Opnieuw gebruik ik Houwing/Heisterkamp als betrouwbare en meest volledige gids. In het commentaar op art. 6 Pachtwet (het huidige art. 7:320 BW) is te lezen:&lt;/p&gt;&lt;blockquote&gt;‘Het wezenlijke van de wijzigingsbevoegdheid van de grondkamer is uiteraard, dat de wijzigingen partijen binden. Voorzover de grondkamer de overeenkomst wijzigt, geldt tussen partijen niet meer dat wat zij zelf zijn overeengekomen, en geldt wel hetgeen de grondkamer daarvoor in de plaats stelt.’ [9]&lt;/blockquote&gt;&lt;p&gt;Dit betekent dus dat voor zover de grondkamer de overeenkomst wijzigt, partijen in zoverre geen beroep meer kunnen doen op wat zij over en weer van elkaar hebben begrepen. Uiteraard zullen wij ook de door de grondkamer vastgestelde contractsinhoud een redelijke uitleg mogen geven, maar de oorspronkelijke bedoelingen van partijen lijken daarbij geen rol te spelen. &lt;/p&gt;&lt;p&gt;Vervolgens bespreekt Houwing/Heisterkamp de mogelijkheid dat de grondkamer de overeenkomst wijzigt op een punt waarop de door partijen aan de grondkamer ter toetsing ingezonden akte het door hen overeengekomene niet juist weergeeft. Na zorgvuldig wikken en wegen geeft onze gids het volgende antwoord:&lt;/p&gt;&lt;blockquote&gt;‘Men zal de bepaling van art. 6 lid 2, dat de door de grondkamer gewijzigde overeenkomst geldt als een tussen partijen aangegane en goedgekeurde overeenkomst, aldus moeten opvatten, dat enerzijds tussen partijen komt te gelden hetgeen in de aan de grondkamer ingezonden overeenkomst is neergelegd en door de grondkamer daarin is gewijzigd, en dat anderzijds hetgeen partijen zelf in afwijking van het ingezondene mochten zijn overeengekomen ophoudt te gelden en hen dus niet meer bindt.’ [10]&lt;/blockquote&gt;&lt;p&gt;De oplettende lezer realiseert zich dat tot nu toe alleen sprake is van de verhouding tussen de door de grondkamer &lt;span class="italic"&gt;gewijzigde&lt;/span&gt; contractsinhoud en de redelijke verwachtingen van partijen. Hoe zit het met door de grondkamer óngewijzigd goedgekeurde bepalingen? Opnieuw Houwing/Heisterkamp:&lt;/p&gt;&lt;blockquote&gt;‘De wetgever is ervan uitgegaan, dat voor de wet als door partijen overeengekomen uitsluitend in aanmerking wordt genomen hetgeen is neergelegd in de pachtovereenkomst zo als deze aan de grondkamer ter goedkeuring is ingezonden, en dat hetgeen in afwijking daarvan mocht zijn overeengekomen geen rechtskracht heeft (in het – academische – geval dat dit laatste alsnog als van de aanvang af overeengekomen zou worden op schrift gesteld, ingezonden en goedgekeurd geldt dit tegenover derden, zoals de grondkamer, als een nadere overeenkomst, een wijzigingsovereenkomst van de oorspronkelijk ingezondene). Nietigverklaring van de ingezonden overeenkomst maakt dientengevolge, dat tussen partijen geen enkele rechtsband meer bestaat. Bij goedkeuring, eventueel na wijziging, geldt tussen partijen als overeengekomen uitsluitend hetgeen in de ingezonden en goedgekeurde overeenkomst is neergelegd, zoals dat eventueel door de grondkamer is gewijzigd. Wat in afwijking van het in die overeenkomst neergelegde mocht zijn overeengekomen, geldt tussen partijen niet.’ [11]&lt;/blockquote&gt;&lt;p&gt;Houwing/Heisterkamp vermeldt voor zijn opvatting nauwelijks rechtspraak. Maar een verwijzing naar een uitspraak van de Centrale Grondkamer uit 1954 laat wel zien hoe smal de marges zijn.[12] De door partijen ingeschakelde deskundige van de Grondkamer voor Friesland had een fout gemaakt: hij had een duur van zes jaar genoteerd, terwijl partijen het eens waren geworden over een duur van twee jaar, voor welke duur zij ook bijzondere redenen hadden. De grondkamer had klaarblijkelijk vastgehouden aan de tekst van de ingezonden overeenkomst, maar in hoger beroep kwam de Centrale Grondkamer partijen tegemoet. De pachtovereenkomst werd bij gelegenheid van de toetsing alsnog overeenkomstig de gebleken bedoeling van partijen gewijzigd en de overeengekomen kortere duur van twee jaar werd goedgekeurd. Hier kwam de verpachter met de schrik vrij, maar had de pachter de stellingen van de verpachter niet volmondig erkend, dan zou het – zo lijkt de beschikking van de Centrale Grondkamer te veronderstellen – anders zijn afgelopen.&lt;/p&gt;&lt;p&gt;Tot nu toe ging het over het geval van een schriftelijke pachtovereenkomst die door partijen naar de grondkamer is gezonden. Wat geldt in geval van een vastleggingsvonnis? Over die vraag bestaat wel de nodige rechtspraak. Houwing/Heisterkamp vermeldt bij wijze van voorbeeld in een voetnoot drie uitspraken waaruit de opvatting van de rechtspraak duidelijk blijkt:&lt;/p&gt;&lt;blockquote&gt;‘CG 30 november 1959, P. 1960, 2105: nu de overeenkomst ten aanzien van het gehele bedrijf als pachtovereenkomst schriftelijk is vastgelegd, moet de bij de toetsing opgeworpen bewering dat zij ten aanzien van de woning geen pacht maar huur is, worden gepasseerd. Hof Arnhem 22 oktober 1962, P. 1963, 2358: door de, vroeger geschiede, schriftelijke vastlegging staat thans met betrekking tot de in geding zijnde wanprestatie vast, dat het pachtobject als bouw- en weiland, maar niet als boomgaard is verpacht. Hof Arnhem 12 augustus 1985, Agr R 1986, 3985: nu niet schriftelijk is vastgelegd dat de verpachter het verpachte zaaiklaar moet opleveren is hij hiertoe niet verplicht.’ [13]&lt;/blockquote&gt;&lt;p&gt;Aan deze bewonderenswaardig beknopt weergegeven rechtspraak verbindt Houwing/Heisterkamp de volgende les:&lt;/p&gt;&lt;blockquote&gt; ‘Nauwkeurige omschrijving van het verpachte object blijkt hier een eerste vereiste te zijn.’&lt;/blockquote&gt;&lt;p&gt;Dat moge zo zijn, maar wat het tegelijk duidelijk maakt, is dat een uitleg aan de hand van de Haviltexmaatstaf van de overeenkomst zoals bij het vonnis vastgelegd, geen vanzelfsprekendheid is. Dit komt ook zeer duidelijk tot uitdrukking in de wijze waarop Houwing/Heisterkamp de bedoelde rechtspraak verbindt met het leerstuk van het gezag van gewijsde:&lt;/p&gt;&lt;blockquote&gt;‘Door de schriftelijke vastlegging komt tussen partijen bij gewijsde vast te staan, dat zij het vastgelegde zijn overeengekomen en ook dat zij niet meer of anders dan dat zijn overeengekomen.’ [14]&lt;/blockquote&gt;&lt;p&gt;Wat betreft de vraag of schriftelijke vastlegging ook anders dan op vordering van pachter of verpachter kan plaatsvinden, zocht ik vergeefs naar aanwijzingen voor een bevestigende beantwoording. &lt;/p&gt;&lt;h3&gt;6. De opvatting van de meer recente rechtspraak&lt;/h3&gt;&lt;p&gt;Is de hiervoor omschreven ‘klassieke opvatting’ van de literatuur en oudere rechtspraak van de door de grondkamer goedgekeurde overeenkomst respectievelijk de in een vastleggingsvonnis vastgelegde overeenkomst nog steeds geldend recht? Ik bezie nu vervolgens meer recente rechtspraak.&lt;/p&gt;&lt;p&gt;In de zaak Roeleveld/Roeleveld[15] werd gestreden over de vraag of het bij de pachtovereenkomst aan de pachter gegunde gebruik van de opstallen, ook een medegebruik van het erf omvatte. Aanvankelijk waren de beide broers Roeleveld deelgenoten in een gemeenschap die onder meer de eigendom van het erf omvatte en was het medegebruik van dat erf (voor het aan- en afrijden met machines, door leveranciers, voor het parkeren van auto’s, enzovoort) geen probleem. Maar nadat Nico Roeleveld de volle eigendom had verkregen, betwistte deze het recht van zijn broer Jaap Roeleveld om nog langer van het erf gebruik te maken. In een tussenarrest overwoog het hof:&lt;/p&gt;&lt;blockquote&gt;‘Bij de uitleg van een pachtovereenkomst komt het aan op hetgeen partijen over en weer uit elkaars verklaringen en gedragingen redelijkerwijs hebben mogen afleiden en wat zij redelijkerwijs van elkaar mochten verwachten. De tekst van de pachtovereenkomst is in dit verband weliswaar van groot belang, maar niet zonder meer doorslaggevend. Uit de omstandigheid dat de pachtovereenkomst, naast de omschrijving van de gebouwen als voorwerp van de pachtovereenkomst, enkel een recht van overpad vermeldt en een plaats voor het deponeren van mest, kan niet worden afgeleid dat geen enkel medegebruik van het erf is overeengekomen. Ook overigens kan dit niet uit de vaststaande feiten worden afgeleid. Jaap Roeleveld heeft integendeel redelijkerwijs mogen begrijpen en verwachten dat hem als pachter van de gebouwen ook het medegebruik (niet: het uitsluitend gebruik) van het omringende erf werd gegund voor zover dit medegebruik redelijkerwijs noodzakelijk is voor een behoorlijke landbouwkundige exploitatie van het gepachte. In zoverre is het medegebruik van het erf stilzwijgend in de pachtovereenkomst verdisconteerd. Hoe ver dit medegebruik in concreto strekt is afhankelijk van de plaatselijke omstandigheden in verband met de aard van het door Jaap Roeleveld als pachter te voeren bedrijf.’&lt;/blockquote&gt;&lt;p&gt;Vervolgens ging het hof ter plaatse kijken, waarna in het eindarrest werd beslist welk gebruik en medegebruik van het erf, gelet op de eisen van een behoorlijke exploitatie van het gepachte in de pachtovereenkomst was begrepen.&lt;/p&gt;&lt;p&gt;Het is duidelijk dat het hof hier bij de uitleg van de schriftelijke pachtovereenkomst op veel meer let dan op de bepalingen van de door de grondkamer goedgekeurde pachtovereenkomst alleen. De Haviltexmaatstaf staat centraal en het oordeel over de uitleg van de pachtovereenkomst komt niet op andere wijze tot stand dan bij welke willekeurige andere overeenkomst die op schrift is gesteld.&lt;/p&gt;&lt;p&gt;Nu zou men mij kunnen tegenwerpen dat ook in de klassieke opvatting nog steeds een redelijke uitleg van de door de grondkamer goedgekeurde overeenkomst op zijn plaats is en dat bij die redelijke uitleg uiteraard ook de aard van het gepachte en de omstandigheden ter plaatse een rol zullen mogen spelen. Daarmee zou de uitkomst in de zaak Roeleveld/Roeleveld met de klassieke opvatting niet in strijd zijn.&lt;/p&gt;&lt;p&gt;In verband met deze tegenwerping bezie ik een volgende recente pachtzaak, namelijk die van Fransens/Munneke.[16] In die zaak verweet de verpachter de pachter, H. Munneke, dat hij onvoldoende bij de exploitatie van het verpachte betrokken was, omdat hij vrijwel alle werkzaamheden overliet aan zijn twee broers. De oorspronkelijke pachtovereenkomst uit 1983 bevatte het volgende beding:&lt;/p&gt;&lt;blockquote&gt;‘De pachter zal de landerijen zelf exploiteren en is geheel verantwoordelijk voor het gepachte. Hij heeft evenwel het recht samen te werken met zijn broers J. en H.E. Munneke zonder dat daar enig recht uit kan ontstaan ten aanzien van de verpachter.’&lt;/blockquote&gt;&lt;p&gt;In 2002 is een vervangende pachtovereenkomst gesloten. Die overeenkomst bevatte geen vergelijkbaar beding, maar in plaats daarvan de volgende bepaling:&lt;/p&gt;&lt;blockquote&gt;‘De pachter moet het gepachte zelf gebruiken, zoals een goed pachter betaamt. Zonder schriftelijke toestemming van de verpachter of diens gemachtigde, mag de pachter het gepachte noch voor het geheel noch voor een gedeelte, onderverpachten of aan derden in gebruik, onder welke benaming ook, afstaan.’&lt;/blockquote&gt;&lt;p&gt;In de procedure erkende de pachter dat hij maar beperkt bij de exploitatie betrokken was, maar volgens hem was dit geheel in lijn met wat in 1983 was afgesproken. De verpachting vond plaats tegelijk met de verkoop van een boerderij aan de drie broers. De verpachter vond het prima dat de drie broers Munneke de te verpachten gronden, net als de boerderij, gezamenlijk zouden exploiteren, maar hem was door een adviseur ingefluisterd dat het niet verstandig was wanneer er drie pachters zouden zijn. De broers moesten onderling maar uitmaken wie van hen partij bij de pachtovereenkomst zou worden. De broers wezen de oudste van hen drieën aan, hoewel deze op dat moment reeds een fulltime baan elders had. Dit relaas werd van de kant van de verpachter niet werkelijk bestreden. Het hof, dat weer de Haviltexmaatstaf voorop had gesteld, overwoog vervolgens:&lt;/p&gt;&lt;blockquote&gt;‘Gelet op het samenstel van de hiervoor bedoelde feiten (de verkoop van de boerderij aan de drie broers gezamenlijk, de vrije keuze voor de broers Munneke om één van hen als pachter aan te wijzen, de omstandigheid dat Harm Munneke in 1983 een fulltime baan had en de betrokkenheid van zijn broers bij de gesprekken met Fransens sr. en Fransens c.s.) heeft Munneke artikel 3 van de pachtovereenkomst van 1983 aldus mogen begrijpen dat hij vrij was om het gepachte samen met zijn broers te exploiteren, waarbij het niet van belang was wie van de broers in die exploitatie welk aandeel zou nemen. Wel heeft Munneke moeten begrijpen dat hij zich niet gehéél aan de exploitatie kon onttrekken. Voor zover Fransens c.s. al het standpunt innemen dat Munneke dat heeft gedaan, geldt dat zij de verklaring van Munneke ter comparitie dat hij op het gepachte – zo begrijpt het hof – zo nu en dan enige werkzaamheden uitvoert (zij het veel minder dan zijn jongste broer), dat hij vanwege zijn vakkennis bij het poten van de aardappels aanwezig is en dat het bemestingsplan en het bouwplan met hem worden besproken, niet hebben betwist. Een en ander is een voldoende persoonlijke betrokkenheid in de zin van hetgeen Fransens sr. met Munneke was overeengekomen.’&lt;/blockquote&gt;&lt;p&gt;Het is duidelijk dat het hof hier bij de uitleg van door de grondkamer goedgekeurde pachtovereenkomst feiten en omstandigheden betrekt die in de tekst van die overeenkomst niet tot uitdrukking komen en zich daarbij niet beperkt tot objectief kenbaar omstandigheden, zoals de aard van het gepachte en omstandigheden ter plaatse. Nee, ook hetgeen tussen partijen zich destijds heeft voorgedaan en hun redelijke verwachtingen heeft bepaald, speelt een rol, ook al komen deze feiten en omstandigheden niet tot uitdrukking in de schriftelijke tekst zoals door de grondkamer goedgekeurd.&lt;/p&gt;&lt;p&gt;Een nieuwe tegenwerping ligt voor de hand: het hof legt in de aangehaalde overweging de pachtovereenkomst uit 1983 uit en die overeenkomst bevatte een bepaling die het relaas van de pachter ondersteunde, want hem immers met zoveel woorden toestond om bij de exploitatie met zijn broers samen te werken. Die bepaling moet worden uitgelegd; en daarbij ook te betrekken wat niet voor de grondkamer kenbaar was, is nog geen (volledig) afscheid van de klassieke leer.&lt;/p&gt;&lt;p&gt;Het verhaal Fransens/Munneke is echter nog niet uit. De pachtovereenkomst 1983 was vervangen door die uit 2002. &lt;span class="italic"&gt;Die&lt;/span&gt; pachtovereenkomst bevatte geen bepaling volgens welke de pachter met zijn broers mocht samenwerken. Die overeenkomst bevatte integendeel een bepaling volgens welke de pachter het gepachte zelf diende te exploiteren. Het was deze, door de grondkamer goedgekeurde overeenkomst die tussen partijen gelding had. Hoe legt het hof deze overeenkomst uit?&lt;/p&gt;&lt;blockquote&gt;‘Vergeefs beroepen Fransens c.s. zich erop dat de pachtovereenkomst van 1983 zijn kracht heeft verloren met het aangaan van de pachtovereenkomst van 2002. Ook voor de pachtovereenkomst van 2002, met inbegrip van het daarin opgenomen artikel 10 (zie hiervoor onder 2.5), geldt dat het voor de uitleg ervan aankomt op de redelijke verwachtingen van partijen. De pachtovereenkomst van 2002 is volgens de verklaring van Fransens c.s. opgesteld door LTO Vastgoed; zij weten niet meer of in 2002 (door erfopvolging waren zij inmiddels eigenaar van de gronden) over de inhoud van de nieuwe pachtovereenkomst vooraf is gesproken. Dat de mate waarin Munneke persoonlijk bij de exploitatie van het gepachte was betrokken toen voor hen een issue was, hebben zij niet aangevoerd, laat staan dat zulks aan Munneke kenbaar zou zijn gemaakt. In de brief van R(einder) Fransens van 30 mei 2001 aan Munneke is de gewijzigde pachtovereenkomst integendeel aangekondigd als (niet meer dan) een aanpassing ‘aan de huidige wet en regelgeving’ (productie 3 bij de memorie van grieven). Gelet op een en ander behoefde Munneke niet te begrijpen dat met de overeenkomst van 2002 verandering kwam in hetgeen in 1983 was overeengekomen omtrent de vereiste persoonlijke betrokkenheid bij de exploitatie. Het hof acht het gelet op de eigen verklaring van Fransens c.s. dat er destijds minimaal contact was met de broers, dat LTO Nederland de overeenkomst heeft opgesteld, dat zij geen beeld hadden van de (mate van) samenwerking tussen de broers en dat zij niet weten of er over de voorwaarden is gesproken, zelfs onaannemelijk dat zij destijds met de overeenkomst van 2002 die verandering zélf beoogden.’&lt;/blockquote&gt;&lt;p&gt;En aldus gold op grond van de pachtovereenkomst van 2002 wat anders dan op papier stond en dus ook wat anders dan wat de grondkamer had goedgekeurd. Met de klassieke opvatting van de kracht van een door de grondkamer goedgekeurde pachtovereenkomst is deze uitspraak niet te verenigen. In zijn grondige annotatie bespreekt Nijman[17] het arrest van het hof geheel vanuit het perspectief van de Haviltexmaatstaf, zonder te signaleren dat er (minst genomen) spanning bestaat met de bedoelde klassieke opvatting. Mijns inziens is dat een aanwijzing dat die klassieke opvatting ook bij de (doorgewinterde) gespecialiseerde pachtadvocaat op de achtergrond is geraakt.&lt;/p&gt;&lt;p&gt;Bij mijn weten heeft het hof in de afgelopen tien jaar niet behoeven te oordelen over de uitleg van een door de pachtrechter schriftelijk vastgelegde en vervolgens door de grondkamer goedgekeurde pachtovereenkomst. Wel vond ik uitspraken uit 2001 en 2003. Mijns inziens zijn die beide uitspraken op te vatten als belangrijke correcties op de klassieke opvatting volgens welke het vastleggingsvonnis doet vaststaan dat partijen het vastgelegde zijn overeengekomen en ook niet meer of anders dan dat. &lt;/p&gt;&lt;p&gt;In de zaak Van Zeeland/Loonen[18] streden partijen over de datum waarop de pachtovereenkomst was ingegaan (van belang in verband met de tijdigheid van de opzegging die voor de procedure de aanleiding was). De pachtovereenkomst was volgens het voorafgaande vastleggingsvonnis ingegaan ‘met ingang van het seizoen 1988’. Opmerkelijk in dit verband was dat de pachter in de vastleggingsprocedure zelf het standpunt had ingenomen dat het gebruik per 1 februari 1988 was aangevangen. Nu kwam de pachter iets anders uit en daarvoor kon hij zich beroepen op rechtspraak volgens welke in geval van grasland het seizoen medio april aanvangt. In verband met de werking van art. 9 lid 1 Pachtwet (thans art. 7:322 lid 1 BW) was de wettelijke duur volgens de pachter op zijn vroegst ingegaan op 1 april 1997, zijnde het begin van het eerste pachtjaar volgende op het moment dat het vastleggingsvonnis bij de grondkamer was binnengekomen. De advocaat van de pachter voerde aan dat de ingangsdatum van de pachtovereenkomst dwingend door de pachtrechter was vastgelegd en dat partijen achteraf niet dan bij een goedgekeurde pachtwijzigingsovereenkomst konden afwijken van die vastgelegde datum. Het is duidelijk dat deze pachter zich beriep op de klassieke opvatting van het gezag van gewijsde van het vastleggingsvonnis. Het hof oordeelde echter anders:&lt;/p&gt;&lt;blockquote&gt;‘Het hof stelt voorop dat gezag van gewijsde van het vonnis of arrest waarbij een pachtovereenkomst in de zin van artikel 11 van de Pachtwet is vastgelegd zich weliswaar ertegen verzet dat de pachtovereenkomst wordt uitgelegd op een wijze die zich met de tekst van de vastlegging niet verdraagt, maar dat dit niet uitsluit dat in het geval in de vastlegging zich een onduidelijkheid of leemte bevindt (zoals in het onderhavige geval omtrent de ingangsdatum van de pachtovereenkomst), deze onduidelijkheid of leemte dient te worden weggenomen respectievelijk te worden opgevuld aan de hand van het zogenaamde Haviltex-criterium. Een wijzigingsovereenkomst is daarvoor niet vereist. Voor de betekenis van het begrip ‘met ingang van het seizoen 1988’ komt het op grond van dat criterium aan op de zin die partijen bij de overeenkomst in de gegeven omstandigheden over en weer redelijkerwijs aan het begrip mochten toekennen en op hetgeen zij te dien aanzien redelijkerwijs van elkaar mochten verwachten.’&lt;/blockquote&gt;&lt;p&gt;Vervolgens kwam het hof op grond van de ligging van het perceel en het eerder door de pachter in de vastleggingsprocedure ingenomen standpunt tot 15 maart als het tijdstip waarop het seizoen was aangevangen. &lt;/p&gt;&lt;p&gt;De zaak Van Oppenraaij-Terhorst/Van Kerkhoff[19] is van twee jaar eerder. Opnieuw is de aanvangsdatum van de overeenkomst het voorwerp van het geschil, nu in verband met de vraag of met het gepachte melkquotum was gaan samenhangen. Volgens de pachter was hij de grond pas in 1986 gaan pachten (dus na het referentiejaar 1983) en was voordien (vanaf 1966) enkel sprake van koop van gras op stam en inscharing. De verpachter beriep zich op het gezag van gewijsde van het vonnis waarbij de pachtovereenkomst tussen partijen was vastgelegd met als jaar van ingang 1966. De pachter voerde daartegen aan dat het vonnis in zoverre op een kennelijke vergissing berustte. Het hof overwoog:&lt;/p&gt;&lt;blockquote&gt;‘Het hof stelt wat betreft dit verweer van Van Kerkhoff voorop, dat een vastleggingsvonnis dienst doet om tussen de partijen daarbij definitief – ook voor latere procedures – te doen vaststaan dat een pachtovereenkomst met de in het vonnis vermelde inhoud – waartoe ook behoort het tijdstip van haar ingaan – is gesloten. Dit brengt in beginsel mee, dat als tussen partijen vaststaand moet worden aangenomen dat de onderhavige pachtovereenkomst in 1966 is ingegaan, zelfs indien dit achteraf niet juist zou blijken te zijn. Denkbaar is evenwel dat een kennelijke en ook voor partijen kenbare vergissing in het vastleggingsvonnis niet onder alle omstandigheden in een volgende procedure aan de wederpartij mag worden tegengeworpen.’&lt;/blockquote&gt;&lt;p&gt;Wat in deze overweging in de eerste plaats opvalt, is de wijze waarop het hof het gezag van gewijsde van het vastleggingsvonnis formuleert. Het vonnis doet vaststaan dat een pachtovereenkomst met de in het vonnis vermelde inhoud is gesloten. Het hof zegt niet dat het vonnis ook doet vaststaan dat tussen partijen niet meer of anders is overeengekomen, zoals de klassieke formulering was. In het vervolg van het arrest gaat het hof onderzoeken of inderdaad van een kennelijke vergissing sprake is geweest. Uit de stukken van de vastleggingsprocedure bleek dat de pachter zelf in die procedure had aangevoerd dat hij sinds 1966 de grond ‘op jaarlijkse pachtafspraak’ in gebruik had. Van een kennelijke vergissing was dus geen sprake.&lt;/p&gt;&lt;p&gt;Zoals gezegd lees ik in deze beide uitspraken over het gezag van gewijsde van een vastleggingsvonnis belangrijke correcties op de klassieke opvatting. Van een volledig afscheid van die opvatting is mijns inziens geen sprake. Het is ook de vraag of dat zou kunnen. Het vastleggingsvonnis is nu eenmaal een vonnis in de zin van het leerstuk van het gezag van gewijsde (art. 236 Rv). &lt;/p&gt;&lt;h3&gt;7. Enkele gedachten over een nadere inpassing&lt;/h3&gt;&lt;p&gt;Dit verhaal is nog niet af. De spanning tussen uitleg volgens de Haviltexmaatstaf als een dynamisch proces en het formele pachtrecht is met de recente rechtspraak van de pachtkamer van het hof merkbaar verminderd, maar ze is niet geheel verdwenen. Dat kan ook moeilijk, want die spanning is het gevolg van het systeem van het formele pachtrecht. Zolang de wet luidt zoals ze luidt, zullen we de nodige creativiteit nodig hebben om daarmee om te gaan.[20]&lt;/p&gt;&lt;p&gt;Ik sluit af met enkele zeer voorlopige gedachten over de mogelijkheden en beperkingen van een nadere inpassing van dynamische uitleg van pacht-&lt;br/&gt;overeenkomsten in het systeem van het formele pachtrecht.&lt;/p&gt;&lt;ol&gt;&lt;li class="kleine letters"&gt;Een vastleggingsvonnis heeft gezag van gewijsde. De stelling dat &lt;span class="italic"&gt;anders&lt;/span&gt; is overeengekomen dan vastgelegd, is met dat gezag in strijd. Dat is niet het gevolg van het formele pachtrecht, maar van een regel die ook geldt bij andere overeenkomsten dan pachtovereenkomsten, ingeval bij voorafgaand vonnis over de inhoud van de overeenkomst is beslist.&lt;/li&gt;&lt;li class="kleine letters"&gt;Wel dienen we het gezag van gewijsde van het vastleggingsvonnis niet groter te maken dan noodzakelijk. Het is toelaatbaar dat in een volgende zaak door een partij bij de pachtovereenkomst wordt betoogd dat hetgeen in het vonnis als contractsinhoud is vastgelegd, moet worden begrepen tegen de achtergrond van feiten en omstandigheden die in de vastleggingsprocedure niet aan de orde zijn geweest. Ook een in een vonnis vastgelegde overeenkomst is immers een overeenkomst en moet daarom worden uitgelegd aan de hand van de Haviltexmaatstaf.&lt;/li&gt;&lt;li class="kleine letters"&gt;A fortiori is mede toelaatbaar het betoog volgens welke partijen &lt;span class="italic"&gt;meer&lt;/span&gt; zijn overeengekomen dan in het vonnis is vastgelegd. Daarvoor is opnieuw de Haviltexmaatstaf beslissend.&lt;/li&gt;&lt;li class="kleine letters"&gt;Om ervoor te zorgen dat de grondkamer het meer overeengekomene zal kunnen toetsen, zouden we kunnen aannemen dat het vonnis waarbij wordt geoordeeld dat meer is overeengekomen dan in het eerdere vastleggingsvonnis was neergelegd en dus door de grondkamer is getoetst, naar de grondkamer kan worden gezonden voor een toets van de nader vastgestelde contractsinhoud.&lt;/li&gt;&lt;li class="kleine letters"&gt;Een door de grondkamer goedgekeurde pachtovereenkomst dient gewoon aan de hand van de Haviltexmaatstaf te worden uitgelegd. Dit kan ook leiden tot een uitleg die in strijd is met wat op papier staat en door de grondkamer is goedgekeurd.&lt;/li&gt;&lt;li class="kleine letters"&gt;In het geval dat het voorstelbaar is dat de grondkamer de werkelijke contractsinhoud niet zou hebben goedgekeurd, botst uitleg volgens de Haviltexmaatstaf met het formele pachtrecht. Uiteraard is het ongewenst dat een verpachter met de pachter afspraken maakt (mondeling of schriftelijk), maar die afspraken buiten de schriftelijke pachtovereenkomst houdt, met als gevolg dat de grondkamer haar werk niet kan doen. &lt;/li&gt;&lt;li class="kleine letters"&gt;Soms zal men een botsing in de zojuist bedoelde zin kunnen voorkomen door bij de uitleg van de pachtovereenkomst de nadruk te leggen op de schriftelijke tekst en niet te spoedig aan te nemen dat partijen iets anders zijn overeengekomen dan op schrift staat. Een dergelijke nadruk op de schriftelijke tekst is ook binnen de rechtspraak van de Hoge Raad met betrekking tot de Haviltexmaatstaf niet onbekend.[21] Dit procedé werkt echter niet wanneer duidelijk blijkt dat partijen echt iets anders zijn overeengekomen dan in de aan de grondkamer gezonden tekst van de pachtovereenkomst is vastgelegd.&lt;/li&gt;&lt;li class="kleine letters"&gt;De spanning in het systeem kan verder worden verminderd door aan te nemen dat het vonnis waarbij wordt geoordeeld dat meer of anders is overeengekomen dan in de schriftelijke pachtovereenkomst was opgeschreven en dus door de grondkamer is getoetst, naar de grondkamer kan worden gezonden voor een toets van deze nader vastgestelde contractsinhoud. Een vordering tot schriftelijke vastlegging is daartoe niet nodig. Schriftelijke vastlegging kan ook plaatsvinden doordat de pachtrechter een verweer dat op een bepaalde uitleg van de pachtovereenkomst is gegrond, als juist aanvaardt. Art. 7:317 lid 2 BW dat spreekt van een &lt;span class="italic"&gt;vordering&lt;/span&gt; tot schriftelijke vastlegging moet niet als beperkend worden opgevat.&lt;/li&gt;&lt;li class="kleine letters"&gt;Indien de pachtverhouding zich ontwikkelt in die zin dat partijen later een andere verwachting mogen hebben dan voordien, is sprake van een pachtwijzigingsovereenkomst. De veilige route is dat die overeenkomst op schrift wordt gesteld (art. 7:317 lid 1 BW) of door de pachtrechter schriftelijk wordt vastgelegd (art. 7:317 lid 2 BW). Vervolgens kan de grondkamer de pachtwijzigingsovereenkomst toetsen (art. 7:318 e.v. BW).&lt;/li&gt;&lt;li class="kleine letters"&gt;We dienen onder ogen te zien dat de praktijk veelal anders zal zijn. Als in een procedure wordt aangevoerd dat inmiddels tussen partijen niet meer geldt wat in een goedgekeurde schriftelijke pachtovereenkomst of in een vastleggingsvonnis was neergelegd, is het ongewenst dat we dit betoog opzij schuiven met de regel van art. 7:323 lid 1 BW, volgens welke partijen aan een nog niet door de grondkamer goedgekeurde pachtwijzigingsovereenkomst slechts in zoverre zijn gebonden dat zij niet eenzijdig kunnen terugtreden.&lt;/li&gt;&lt;li class="kleine letters"&gt;Het ligt voor de hand om de regel van art. 7:323 lid 1 BW zo beperkt mogelijk op te vatten. Bijvoorbeeld als volgt: Zij staat er wel aan in de weg dat een vordering wordt toegewezen die zijn grondslag vindt in een pachtwijzigingsovereenkomst die nog niet door de grondkamer is goedgekeurd (eiser moet dus eerst het traject van het formele pachtrecht doorlopen). Maar ze staat er niet aan in de weg dat een op de oorspronkelijke pachtovereenkomst gegronde vordering wordt afgewezen omdat die overeenkomst inmiddels is achterhaald door hetgeen partijen nader zijn overeengekomen.&lt;/li&gt;&lt;li class="kleine letters"&gt;Indien voorstelbaar is dat de grondkamer haar goedkeuring zal willen onthouden aan juist de nader overeengekomen contractsinhoud die de grondslag van het verweer vormt, staan we echter opnieuw voor een probleem. De oplossing is mijns inziens dat de pachtrechter bij deelvonnis de pachtwijzigingsovereenkomst vastlegt en de griffier die overeenkomst naar de grondkamer zendt (art. 1019t Rv). Op de vordering die op de oorspronkelijke pachtovereenkomst is gegrond, wordt vervolgens beslist &lt;span class="italic"&gt;nadat&lt;/span&gt; de grondkamer de pachtwijzigingsovereenkomst heeft getoetst. Tot dat moment wordt de beslissing aangehouden. Schrapt de grondkamer het beding dat de grondslag van het verweer vormt, dan bindt dat partijen (art. 7:320 lid 2 BW) en faalt het verweer.&lt;/li&gt;&lt;li class="kleine letters"&gt;Uiteraard is deze enigszins omslachtige route niet nodig indien de nader overeengekomen contractsinhoud ook volgens door de pachtrechter toe te passen normen reeds buiten toepassing dient te blijven, bijvoorbeeld op grond van strijd met de openbare orde en goede zeden (art. 3:40 BW), een wilsgebrek (art. 3:44 BW of art. 6:228 BW) of de beperkende werking van redelijkheid en billijkheid (art. 6:248 lid 2 BW).&lt;/li&gt;&lt;/ol&gt;&lt;h3&gt;8. Besluit&lt;/h3&gt;&lt;p&gt;Er bestaat onmiskenbaar een spanning tussen een dynamische uitleg in pachtverhoudingen aan de hand van de Haviltexmaatstaf en het wettelijk systeem van het pachtrecht. Met de recente pachtrechtspraak is die spanning belangrijk verminderd ten opzichte van de klassieke opvatting in de literatuur en de oudere rechtspraak. Maar we zijn er nog niet. In voorkomende gevallen zullen we het pachtrecht gedeeltelijk anders moeten interpreteren dan vroeger gangbaar. &lt;/p&gt;</content><legacyfootnotes/><footnotes><footnote>1 Lodewijk Valk is senior raadsheer in het Gerechtshof Arnhem-Leeuwarden en senior onderzoeker aan de Radboud Universiteit. Tot 1 april jl. was hij voorzitter van de pachtkamer van het hof en van de Centrale Grondkamer. Thans maakt hij van die kamers geen deel meer uit.</footnote><footnote>2 HR 13 maart 1981, &lt;span class="italic"&gt;NJ&lt;/span&gt; 1981/635 m.nt. C.J.H. Brunner.</footnote><footnote>3 HR 2 september 2011, ECLI:NL:HR:2011:BQ3876, &lt;span class="italic"&gt;NJ&lt;/span&gt; 2012/75 m.nt. P. van Schilfgaarde.</footnote><footnote>4 Parl. Gesch. BW Boek 6, p. 879.</footnote><footnote>5 HR 11 september 2009, ECLI:NL:HR:2009:BI5915, &lt;span class="italic"&gt;RvdW&lt;/span&gt; 2009, 1006. Vergelijk F.W.J. Meijer &amp; H.M. Wattendorff, Stelplicht &amp; Bewijslast, commentaar op art. 3:35 BW.</footnote><footnote>6 Niet wezenlijk anders HR 31 oktober 2008, &lt;span class="italic"&gt;LJN&lt;/span&gt; BF0473, &lt;span class="italic"&gt;NJ&lt;/span&gt; 2009/486 m.nt. H.J. Snijders en P.A. Stein, &lt;span class="italic"&gt;Agr.r. &lt;/span&gt;2009, 5496 m.nt. E.H.M. Harbers (Erdkamp c.s./DLO), volgens welke moet worden uitgegaan van hetgeen partijen bij de totstandkoming van de overeenkomst voor ogen heeft gestaan, mede in aanmerking genomen de wijze waarop partijen aan de overeenkomst uitvoering hebben gegeven.</footnote><footnote>7 Houwing/Heisterkamp, nr. 59 (overeenkomend met Module Pacht en landelijk gebied, art. 1 Pw, aant. 1.2).</footnote><footnote>8 T.a.p.</footnote><footnote>9 Houwing/Heisterkamp, nr. 231 (overeenkomend met Module Pacht en landelijk gebied, art. 6 Pw, aant. 1.8.</footnote><footnote>10 Houwing/Heisterkamp, nr. 232 (overeenkomend met Module Pacht en landelijk gebied, art. 6 Pw, aant. 1.9.</footnote><footnote>11 Houwing/Heisterkamp, t.a.p.</footnote><footnote>12 Centrale Grondkamer 4 januari 1954, P. 1955/1686.</footnote><footnote>13 Houwing/Heisterkamp, nr. 275 (overeenkomend met Module Pacht en landelijk gebied, art. 11, aant. 1.10).</footnote><footnote>14 T.a.p. Idem: Asser/Snijders 7-III 2013/84 en W.L. Valk, T&amp;C Pachtrecht 2016, art. 7:317 BW, aant. 4a. Thans neem ik van deze opvatting deels afstand, zie hierna.</footnote><footnote>15 Hof Arnhem 14 juli 2009 en 1 juni 2010, &lt;span class="italic"&gt;LJN&lt;/span&gt; BJ3056, &lt;span class="italic"&gt;Agr.r.&lt;/span&gt;  2010/5580.</footnote><footnote>16 Hof Arnhem-Leeuwarden 7 juli 2015, ECLI:NL:GHARL:2015:5128, &lt;span class="italic"&gt;Agr.r.&lt;/span&gt; 2016/5831.</footnote><footnote>17 &lt;span class="italic"&gt;Agr.r. &lt;/span&gt;2016/5831.</footnote><footnote>18 Hof Arnhem 27 mei 2003, &lt;span class="italic"&gt;Agr.r.&lt;/span&gt; 2004/5247.</footnote><footnote>19 Hof Arnhem 26 juni 2001, &lt;span class="italic"&gt;Agr.r.&lt;/span&gt; 2003/5166.</footnote><footnote>20 Zowel het Akkoord van Spelderholt (2014) als het Eindakkoord van Spelderholt (2016) gaan uit van een toetsing door de grondkamer op verzoek van een van de contractspartijen. Wel is registratie van pachtovereenkomsten verplicht. Indien de wetgever deze akkoorden tot een uitgangspunt blijkt te willen nemen voor nieuwe wetgeving, biedt dit de gelegenheid tot een opnieuw doordenken van de verhouding tussen het formele pachtrecht en een dynamische uitleg van de pachtovereenkomst.</footnote><footnote>21 Vergelijk: HR 20 februari 2004, &lt;span class="italic"&gt;NJ &lt;/span&gt;2005/493 (Pensioenfonds/Fox), HR 19 januari 2007, &lt;span class="italic"&gt;LJN&lt;/span&gt; AZ3178, &lt;span class="italic"&gt;NJ&lt;/span&gt; 2007/575 (Meyer Europe/PonMeyer), HR 29 juni 2007, &lt;span class="italic"&gt;LJN&lt;/span&gt; BA4909, &lt;span class="italic"&gt;NJ&lt;/span&gt; 2007/576 (Derksen-groep/Homburg-groep).</footnote></footnotes><auteurs>mr. W.L. Valk</auteurs><published>2016-06-27 09:02:42</published><modified>2016-06-27 09:02:42</modified><editiondate>2016-06-27</editiondate><htmlpath>https://denhollander.info/artikel/13211</htmlpath></article>
</articles></edition>