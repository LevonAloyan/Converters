<edition><articles><article><jaar>1995</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/1995</searchword><id>6011</id><udhid>UDH:TvAR/6011</udhid><titel>Landbouw en waterkwaliteit; landbouw en grondwater</titel><searchwords><searchword>TvAR 4/1995</searchword><searchword>UDH:TvAR/6011</searchword></searchwords><attachments><attachment><name>1995_nr 4_Artikel_Havekes.pdf</name><extention>pdf</extention><url>https://denhollander.info/download/5820/ci</url></attachment></attachments><inleiding>De Wet verontreiniging oppervlaktewateren (WVO)&#13;
1. DOELSTELLING EN REIKWIJDTE&#13;
Het doel van de WVO, die bijna 25 jaar geleden in werking is getreden, is het bestrijden&#13;
en het voorkomen van verontreiniging van oppervlaktewateren met het oog op de verschillende&#13;
functies die deze wateren in onze samenleving vervullen. In de memorie van&#13;
toelichting werd daarbij gedacht aan de volgende functies: grondstof voor drinkwater,&#13;
proceswater voor de industrie, drinkwater voor vee, begietingswater voor land- en tuinbouwgewassen,&#13;
recreatiewater en leefomgeving voor vissen met het oog op de visvangst.'&#13;
Dit zijn typisch mensgerichte functies, waarbij de agrarische functies zeker niet vergeten&#13;
zijn; de laatste tien jaren wordt daarnaast in toenemende mate aandacht besteed aan de algemene&#13;
ecologische functie van het oppervlaktewater.&#13;
Centrale doelstelling is dus de kwaliteit van het oppervlaktewater te beschermen. Een&#13;
definitie van het begrip oppervlaktewater kent de WVO overigens niet. Uit angst voor een&#13;
te restrictieve interpretatie heeft de wetgever de uitleg van dit begrip bewust aan de rechter&#13;
over willen laten, hetgeen in de loop der jaren inderdaad tot de nodige jurisprudentie&#13;
heeft geleid.2 De vraag of een bepaald water als oppervlaktewater in de zin van de WVO&#13;
kan worden bestempeld, is immers bepalend of voor een lozing in dat water een WVOvergunning&#13;
vereist is dan wel de WVO-heffing verschuldigd is. Ook is deze vraag van belang&#13;
voor de toepassing van de diverse milieuwetten op dergelijke activiteiten. Wanneer&#13;
de WVO van toepassing is, treden andere milieuwetten namelijk doorgaans terug. Uiteindelijk&#13;
heeft een en ander er in geresulteerd dat de Hoge Raad eind 1982 zelf een definitie&#13;
van het begrip oppervlaktewater heeft geformuleerd, waarin ook de ecologische functie&#13;
tot uitdrukking komt.3 Deze omschrijving opent de mogelijkheid dat wanneer een niet in&#13;
verbinding met andere wateren staande sloot specifiek ingericht wordt voor bepaalde&#13;
doeleinden, bijvoorbeeld van landbouwkundige aard, die sloot niet als oppervlaktewater&#13;
in de zin van de WVO wordt aangemerkt.4 Uiteraard moet dit niet zo worden geïnterpreteerd&#13;
dat door de enkele afdamming bepaalde lozingen buiten de WVO-heffing kunnen&#13;
worden gehouden.5</inleiding><content>2. INSTRUMENTEN&#13;
De WVO kent een aantal instrumenten, waarvan het te ver zou voeren ze hier alle te&#13;
schetsen. Ik volsta met een bespreking van het vergunningstelsel, het stelsel van algemene&#13;
regels en het heffingsstelsel.&#13;
2.1. Vergunningstelsel&#13;
Alhoewel art. 1, derde lid, WVO en het daarop gebaseerde uitvoeringsbesluit (Stb. 1974,&#13;
709) in beginsel de ruimte biedt voor een absoluut lozingsverbod voor bepaalde stoffen, is&#13;
daar tot op heden geen gebruik van gemaakt. Wel kent de WVO als belangrijk instrument&#13;
een relatief lozingsverbod of anders gezegd een vergunningstelsel. Binnen dit vergunningstelsel&#13;
is een tweetal onderscheidingen aan te brengen. Enerzijds zijn de rechtstreekse&#13;
lozingen in oppervlaktewater te onderscheiden van de indirecte lozingen op de riolering.&#13;
Anderzijds zijn de lozingen met behulp van een werk te onderscheiden van de lozingen&#13;
op andere wijze dan met behulp van een werk.&#13;
Wat het eerste onderscheid betreft wordt het volgende opgemerkt. Oorspronkelijk kende&#13;
de WVO in art. 1, eerste lid, uitsluitend een vergunningplicht voor rechtstreekse lozingen&#13;
van afvalstoffen, verontreinigende of schadelijke stoffen in oppervlaktewater. Die&#13;
vergunningplicht was en is ook thans nog algemeen; de aard en omvang van een lozing&#13;
doet hieraan niet af ('van woonboot tot de grote petro-chemische industrie').6 Voor indirecte&#13;
lozingen (via de gemeentelijke riolering of via een zuiveringsinstallatie van een waterkwaliteitsbeheerder)&#13;
was oorspronkelijk geen vergunning vereist, mits de voorschriften&#13;
van de beheerder van het werk, waarmee uiteindelijk in oppervlaktewater wordt geloosd,&#13;
werden nageleefd (art. 1, tweede lid). De achtergrond hiervan was dat de beheerder van&#13;
dat werk zelf reeds een vergunning nodig heeft voor de lozing in het oppervlaktewater.&#13;
Dit systeem ten aanzien van indirecte lozingen is inmiddels ingrijpend gewijzigd. In 1981&#13;
is aan art. 1, tweede lid, een nieuwe bepaling toegevoegd op grond waarvan voor de indirecte&#13;
lozing van bij algemene maatregel van bestuur aan te wijzen stoffen of vanuit bij algemene&#13;
maatregel van bestuur aan te wijzen inrichtingen een WVO-vergunning is vereist.&#13;
De eerdergenoemde uitzondering op de vergunningplicht geldt daarvoor niet. Op 1 januari&#13;
1984 is een desbetreffende algemene maatregel van bestuur in werking getreden (Stb.&#13;
1983, 577). Daarin wordt een aantal categorieën van bedrijven genoemd waarbij ook de&#13;
indirecte lozing vergunningplichtig is ingevolge de WVO. In 1989 en 1990 is het aantal&#13;
categorieën vergunningplichtige lozingen verder uitgebreid. In concreto zijn thans de volgende&#13;
bedrijven vergunningplichtig:&#13;
a. (petro)chemische industrie;&#13;
b. ertsverwerkende industrie;&#13;
c. bedrijven die afvalstoffen opslaan, behandelen of verwerken;&#13;
d. bedrijven die oppervlakken van materialen behandelen;&#13;
e. verf-, lak- en drukinktfabrieken;&#13;
f. leerlooierijen;&#13;
g. bedrijven die hout impregneren;&#13;
h. vatenwasserijen en tank(auto)cleaningbedrijven; i. papier- en kartonindustrie;&#13;
j. zeefdrukkerijen;&#13;
k. fotografische bedrijven die laboratoria hebben met een produktiecapaciteit van meer&#13;
dan 20 000 m2 papier per jaar, uitgaande van 2500 bedrijfsuren per jaar;&#13;
/. textielveredelingsbedrijven;&#13;
m. bedrijven die backinglagen op tapijt aanbrengen;&#13;
n. algemene, academische en categorale ziekenhuizen;&#13;
o. geïntegreerde laboratoria die meer dan 10 000 m3 afvalwater per jaar lozen en analytische&#13;
laboratoria;&#13;
p. houtreinigingsbedrijven;&#13;
q. bedrijven die meer dan 1000 personenauto's per jaar deconserveren;&#13;
r. motorrevisiebedrijven;&#13;
s. lozingen van meer dan 5000 inwonerequivalenten of meer dan 500 m3 afvalwater per&#13;
dag.7&#13;
Gezien deze lijst kan gesteld worden dat naast de rechtstreekse lozingen thans ook de&#13;
meest schadelijke en omvangrijke indirecte lozingen vergunningplichtig zijn. Uit deze opsomming&#13;
blijkt dat daar geen agrarische bedrijven onder vallen; wel kunnen onder categorie&#13;
s bedrijven in de verwerkende sfeer vallen zoals de zuivelindustrie. Indirecte&#13;
lozingen die niet onder de WVO-vergunningplicht vallen, ressorteren thans onder het regime&#13;
van de gemeentelijke lozingsverordeningen, waarin reeds lang onder meer de bepaling&#13;
pleegt te zijn opgenomen dat mest en gier niet mogen worden geloosd.&#13;
Wat betreft het tweede onderscheid wordt het volgende opgemerkt. Art. 1, eerste lid,&#13;
WVO bevat een vergunningplicht voor lozingen met behulp van een werk. Het begrip&#13;
'werk' kan daarbij omschreven worden op een aan een vaste plaats liggende lozingspijp,&#13;
waartoe ook een drainagebuis moet worden gerekend. Daarnaast kent art. 1, derde lid,&#13;
WVO een vergunningplicht voor lozingen in oppervlaktewater die anders dan met behulp&#13;
van een werk plaatsvinden. Voorbeelden van dergelijke lozingssituaties zijn opgenomen&#13;
in het - reeds eerder genoemde - op dit artikel gebaseerde uitvoeringsbesluit (Stb. 1974,&#13;
709). Op grond van dit besluit is ondermeer het storten van afvalstoffen, zoals baggerspecie,&#13;
in oppervlaktewater vergunningplichtig krachtens de WVO. Voor agrarische activiteiten&#13;
is deze vergunningplicht voor lozingen op andere wijze dan met behulp van een werk&#13;
niet zonder betekenis. In dit verband kan bijvoorbeeld worden gedacht aan het uitrijden&#13;
van mest in het winterbed van een rivier bij opkomend hoog water, maar met name aan&#13;
het gebruik van bestrijdingsmiddelen, waarvan resten door drift in het oppervlaktewater&#13;
terecht kunnen komen. Op grond van het onderhavige uitvoeringsbesluit vallen dergelijke&#13;
lozingen onder de WVO-vergunningplicht. Uit een uitspraak van de Afdeling bestuursrechtspraak&#13;
van 20 april 1994 volgt dat het bepaalde in art. 2, tweede lid, onder a van het&#13;
uitvoeringsbesluit hieraan niet in de weg staat.8 Aldus kunnen op grond van de WVO&#13;
spuitvrije zones worden afgedwongen, waarbij het vanzelfsprekend de vraag is of het inzetten&#13;
van het vergunninginstrument in dergelijke situaties zinvol is. Alleen al uit een oogpunt van een beperking van de bestuurlijke lasten lijkt een generieke aanpak, die in&#13;
goed overleg met de sector ontwikkeld is, de voorkeur te hebben.&#13;
Met het voorgaande is tevens aangegeven dat met name het niet-limitatieve karakter&#13;
van het onderhavige uitvoeringsbesluit leidt tot een schier onbegrensd toepassingsgebied&#13;
van de WVO.9 Een recente bevestiging hiervan vormt de uitspraak van de Afdeling bestuursrechtspraak&#13;
van 28 oktober 1994, Het Waterschap 1995, blz. 98-99. In deze uitspraak&#13;
oordeelde de Afdeling dat het in de lucht brengen van vervuilde stoom die direct&#13;
daarna neerslaat op het oppervlaktewater, moet worden aangemerkt als een lozing waarop&#13;
de WVO betrekking heeft.&#13;
Uit het voorgaande volgt dat voor (vrijwel) alle rechtstreekse en bepaalde indirecte lozingen&#13;
een vergunning dient te worden aangevraagd bij de bevoegde waterkwaliteitsbeheerder.&#13;
In de regel is dit de beheerder van het ontvangende oppervlaktewater waarin&#13;
wordt geloosd. Slechts bij de indirecte lozingen ligt dit anders. Wanneer de desbetreffende&#13;
lozing een zuiveringsinstallatie passeert, die in beheer is bij een waterkwaliteitsbeheerder,&#13;
wordt de vereiste vergunning verleend door de beheerder van de desbetreffende&#13;
installatie en dus niet door de beheerder van het oppervlaktewater, waarop het effluent&#13;
van de zuiveringsinstallatie wordt geloosd (art. 3, derde lid, WVO). Uiteraard dient een&#13;
vergunningaanvraag vergezeld te gaan van de nodige gegevens. Voor de door het Rijk te&#13;
verlenen WVO-vergunningen zijn deze gegevens neergelegd in art. 7 van het Uitvoeringsbesluit&#13;
verontreiniging rijkswateren (Stb. 1970, 536). Deze gegevens lopen uiteen&#13;
van naam en adres van de vergunningaanvrager, de plaats van de lozing, de aard en omvang&#13;
van de lozing, tot het aangeven van de mogelijkheden om de lozing terug te brengen.&#13;
De regionale waterkwaliteitsbeheerders hebben de verlangde gegevens veelal in een&#13;
specifieke verordening aangegeven, waarbij inhoudelijk nauw is aangesloten bij de gegevens&#13;
die het Rijk verlangt.&#13;
Op de onderhavige vergunningen is in de regel de procedure van de Wet milieubeheer&#13;
(afdeling 13.2) en de Algemene wet bestuursrecht (paragrafen 3.5.2 t/m 3.5.5) van toepassing.&#13;
Slechts voor lozingen van afvalwater van huishoudelijke aard met een vervuilingswaarde&#13;
van minder dan 100 inwonerequivalenten geldt een andere (lichtere) procedure.&#13;
De desbetreffende bepalingen zijn opgenomen in art. 7 WVO. Ook voor de regeling van&#13;
het beroep dienen verschillende wetten te worden geraadpleegd. De WVO (art. 16) verwijst&#13;
naar hoofdstuk 20 van de Wet milieubeheer (Wm), De Wm verwijst weer door naar&#13;
(onder andere) de Algemene wet bestuursrecht (Awb). Hoofdregel is dat tegen beschikkingen&#13;
beroep kan worden ingesteld bij de Afdeling bestuursrechtspraak van de Raad van&#13;
State.&#13;
2.2. Algemene regels&#13;
Tegelijk met de inwerkingtreding van de Wm per 1 maart 1993 is de WVO ingrijpend gewijzigd.&#13;
10 Daarbij is onder meer voorzien in een uitbreiding van de WVO met vier nieuwe&#13;
artikelen (2a t/m 2d), waarmee de mogelijkheid wordt gecreëerd om op basis van de&#13;
WVO bij algemene maatregel van bestuur (amvb) algemene regels te stellen ter regulering van daarbij aangewezen categorieën van lozingen. Hierdoor kan het eerder geschetste&#13;
beeld van het WVO-vergunningstelsel, zoals voor de glastuinbouwbedrijven inmiddels is&#13;
gebleken, ingrijpende wijzigingen ondergaan. De wet spreekt van 'het met behulp van een&#13;
werk of op een andere daarbij aangegeven wijze' brengen van afvalstoffen, verontreinigende&#13;
of schadelijke stoffen in oppervlaktewater, zodat niet alleen lozingen als zodanig&#13;
maar ook andere handelingen, waardoor verontreinigende stoffen in oppervlaktewater&#13;
worden gebracht, kunnen worden gereguleerd. Het begrip 'lozing' wordt niet nader onderverdeeld&#13;
in directe en indirecte lozingen. Aangezien in art. 2a, eerste lid, WVO echter&#13;
is bepaald dat algemene regels kunnen worden gesteld niet alleen 'ter bescherming van&#13;
het oppervlaktewater tegen verontreiniging' maar ook 'met het oog op een doelmatige&#13;
werking van de betrokken zuiveringstechnische werken', is voldoende duidelijk dat de algemene&#13;
regels ook indirecte lozingen kunnen betreffen.&#13;
De regeling in de WVO is vergelijkbaar met het stelsel van algemene regels (voor inrichtingen)&#13;
in de Wm. Feitelijk kan onderscheid worden gemaakt in drie soorten algemene&#13;
regels:&#13;
a. algemene regels die de vergunningplicht opheffen of vervangen (art. 2a, eerste en&#13;
tweede lid, WVO). Een voorwaarde voor de toepassing van dit instrument is dat in een&#13;
amvb een zodanig dekkend pakket van voorschriften voor een bepaalde categorie van&#13;
lozingen kan worden gegeven dat een individuele beoordeling van een lozing door&#13;
middel van vergunningverlening niet meer nodig is;&#13;
b. algemene regels die naast een individuele vergunning kunnen worden gesteld (art. 2a,&#13;
eerste lid, WVO). Uitgangspunt bij dit type algemene regels is dat bepaalde aspecten&#13;
van een categorie van lozingen standaard in een amvb worden geregeld. Daarnaast&#13;
blijft echter een individuele beoordeling door middel van vergunningverlening noodzakelijk.&#13;
Een lozer moet in dit geval dus zowel aan de vergunningvoorschriften voldoen&#13;
als aan de standaardvoorschriften die in de amvb zijn gesteld;&#13;
c. instructienormen aan het vergunningverlenend gezag (art. 2d WVO). In een zogenaamde&#13;
'instructie-amvb' kunnen algemene regels worden gesteld die zich richten tot het tot&#13;
vergunningverlening bevoegde gezag. Het bevoegde gezag wordt daarbij opgedragen&#13;
om bepaalde voorschriften in een vergunning te verwerken. Het voordeel van dit type&#13;
algemene regels is dat een lozer maar met één document te maken heeft.&#13;
Bij algemene regels die de vergunningplicht opheffen of vervangen wordt aan de (potentiële)&#13;
lozer de verplichting opgelegd om het brengen van stoffen in oppervlaktewater of&#13;
het doorvoeren van veranderingen daarin te melden (zie art. 2b WVO). In de betrokken&#13;
amvb wordt onder andere aangegeven aan welk overheidsorgaan de melding moet worden&#13;
gericht, welke gegevens dienen te worden verstrekt en op welk tijdstip de melding uiterlijk&#13;
moet worden gedaan. Art. 2c WVO voorziet in de mogelijkheid om het bevoegd gezag&#13;
in een amvb bevoegd te verklaren om in bepaalde gevallen af te wijken van de&#13;
gestelde algemene regels en/of om nadere eisen te stellen. In een amvb waarin algemene&#13;
regels zijn gesteld die de vergunningplicht opheffen, kan de bevoegdheid worden opgenomen&#13;
tot het stellen van nadere eisen. In een amvb waarin algemene regels zijn gesteld die&#13;
naast een vergunningplicht gelden, kan zowel de bevoegdheid worden opgenomen tot het&#13;
stellen van nadere eisen als de bevoegdheid om af te wijken van de gestelde regels. Art.&#13;
2d, tweede lid, WVO voorziet in de mogelijkheid om af te wijken van de gestelde instructienormen&#13;
danwel nadere eisen te stellen. In alle gevallen geldt dat in de desbetreffende amvb's nader wordt geregeld wanneer en in hoeverre mag worden afgeweken of ten aanzien&#13;
van welke onderwerpen nadere eisen kunnen worden gesteld.&#13;
De glastuinbouw komt de eer toe tot de eerste algemene regels op grond van de WVO&#13;
te hebben geleid.11 Op 1 november 1994 trad het Lozingenbesluit WVO glastuinbouw in&#13;
werking (Stb. 1994, 669). De in genoemd besluit opgenomen algemene regels vervangen&#13;
de vergunningplicht voor deze bedrijfstak en beogen ruw gezegd de emissies van bestrijdingsmiddelen&#13;
en meststoffen via het opleggen van bepaalde verplichtingen te saneren. In&#13;
het besluit is een aantal overgangstermijnen opgenomen die gelden voor de te treffen&#13;
maatregelen dan wel aan te brengen voorzieningen. Het besluit zet reeds verleende WVOvergunningen&#13;
aan glastuinbouwbedrijven overigens niet opzij.12 Art. 20 bepaalt dat het&#13;
besluit tot 1 januari 2000 niet van toepassing is op dergelijke bedrijven.&#13;
2.3. Heffing&#13;
De WVO kent ook het instrument van de heffing waaraan zowel huishoudens als bedrijven&#13;
onderworpen worden. In principe is de WVO-heffing een bestemmingsheffing; zij&#13;
dient ter financiering van de kosten die met de bestrijding van de waterverontreiniging&#13;
zijn gemoeid. Niettemin gaat van de heffing ook een sterk regulerende werking uit. Met&#13;
de heffing van de waterkwaliteitsbeheerders is thans per jaar een bedrag van bijna ƒ 2&#13;
miljard gemoeid, welk bedrag de komende jaren door een cumulatie van nieuwe milieumaatregelen&#13;
nog fors zal stijgen.13&#13;
De heffingsbevoegdheid is neergelegd in art. 17 WVO. De heffingsgrondslag is ingevolge&#13;
art. 18 de hoeveelheid of de hoedanigheid danwel beide van de geloosde afvalstoffen.&#13;
De maatstaf voor de heffing wordt in art. 19 alleen voor de rijksheffing aangegeven.&#13;
Voor zuurstofbindende stoffen is dit de gemiddelde hoeveelheid zuurstof die in het oppervlaktewater&#13;
wordt gebonden door de lozing van afvalwater door één inwoner per etmaal&#13;
(inwonerequivalent; i.e.). Voor andere stoffen (bepaalde zware metalen) is de maatstaf&#13;
een bepaalde gewichtshoeveelheid per tijdseenheid. Het Rijk kende aanvankelijk slechts&#13;
een heffing op zuurstofbindende stoffen; sinds 1993 heft het Rijk ook op de lozing van&#13;
bepaalde zware metalen. De regionale waterkwaliteitsbeheerders kennen in de meeste gevallen&#13;
reeds langer een heffing op bepaalde zware metalen.&#13;
Ook de agrarische sector krijgt in toenemende mate met specifieke vormen van dit heffingsinstrument&#13;
te maken, waarmee maar gezegd is dat tijden kunnen veranderen. Wat te&#13;
denken van de navolgende passage uit de memorie van toelichting bij de WVO:&#13;
'Hoewel in het algemeen wordt aanvaard, dat cultuurgronden niet geacht worden tot de&#13;
vervuilende objecten te behoren en deswege niet in de heffing dienen te worden betrokken,&#13;
zijn er sommige categorieën van onbebouwde eigendommen die een bijzonder belang&#13;
kunnen hebben bij de zuivering van afvalwater, b.v. tuinderijen die voor de&#13;
besproeiing water behoeven, dat aan bepaalde eisen voldoet. Hoewel de kosten in beginsel&#13;
ten laste van de vervuilers behoren te komen, moet het desondanks naar het oordeel van de eerste ondergetekende niet onredelijk worden geacht, indien daartoe bijzondere redenen&#13;
bestaan, die onbebouwde eigendommen mede te belasten in de kosten tot verkrijging&#13;
van genoegzaam gezuiverd water.'14&#13;
Zoals bekend is het van een dergelijke kwaliteitsomslag avant la lettre tot dusver niet gekomen,&#13;
waarmee geenszins gezegd is dat agrarische bedrijven niet in de heffing betrokken&#13;
worden. Een consequente toepassing van het leitmotiv van de WVO-heffing 'de&#13;
vervuiler betaalt' brengt immers met zich mee dat ook deze sector de fiscale rekening&#13;
voor de teweeggebrachte verontreiniging gepresenteerd krijgt. In dit kader voert het te ver&#13;
om een volledig beeld te schetsen van de ontwikkelingen die zich de afgelopen jaren op&#13;
dit punt hebben voorgedaan. Volstaan wordt met het aanstippen van een enkel wapenfeit.&#13;
Medio 1981 oordeelde de Hoge Raad over een agrariër die door het Waterschap Tholen&#13;
was aangeslagen voor 3 i.e. aanzien het door hem gebruikte bouwland voorzien was&#13;
van drainagebuizen waardoor sporen kunstmest en bestrijdingsmiddelen naar oppervlaktewater&#13;
werden afgevoerd.15 Belanghebbende bestreed deze aanslag en verwees daarbij&#13;
naar de hiervoor gememoreerde passage uit de wetsgeschiedenis op grond waarvan hij&#13;
stelde dat gebruikers van - onbebouwde - cultuurgronden, behoudens indien zij een bijzonder&#13;
belang hebben bij de zuivering van afvalwater, niet in de heffing dienen te worden&#13;
betrokken. De Hoge Raad liet weinig heel van dit betoog en handhaafde de aanslag. Enkele&#13;
jaren later leidde deze casus opnieuw tot een uitspraak van de belastingrechter, ditmaal&#13;
van het Gerechtshof te 's-Gravenhage.16 Ook dit arrest verdient vermelding omdat -&#13;
ook al was de afloop identiek - het Hof daarbij mede betekenis toekende aan de omstandigheid&#13;
dat niet alleen via de drainagebuizen, maar ook door het strooien of sproeien van&#13;
kunstmest en/of bestrijdingsmiddelen rechtstreeks verontreiniging van het oppervlaktewater&#13;
optrad.&#13;
Dit arrest werd bijna tien jaar later gememoreerd door de Commissie Onderzoek Financieringsstelsel&#13;
Waterbeheer, naar haar voorzitter beter bekend als de Commissie Zevenbergen.&#13;
In haar van maart 1992 daterende rapport 'Naar een financieringsstructuur&#13;
passend bij integraal waterbeheer' pleitte genoemde commissie voor een forfaitaire heffing&#13;
voor agrarische bedrijven van 0,5 i.e. per hectare.17 In de ogen van de commissie zou&#13;
aldus de minimale vervuiling vanuit deze bedrijfstak worden belast. Op den duur zou op&#13;
deze 'basisvervuiling' een differentiatie moeten kunnen worden toegepast waardoor de&#13;
verschillen in veroorzaakte verontreiniging beter tot uitdrukking kunnen komen. Met het&#13;
oog op die differentiatie achtte de commissie nadere uitwerking gewenst. Aldus zette de&#13;
commissie zwaarder in dan het Waterschap Tholen, dat immers volstond met een minimale&#13;
aanslag van 3 i.e. Het pleidooi van de Commissie Zevenbergen vond, naar te voorspellen&#13;
was, in agrarische kringen een weinig warm onthaal. Ook de regering vond de tijd nog niet&#13;
rijp voor een dergelijke nieuwe richting binnen het WVO-heffingssysteem en schoof de&#13;
heffing op de lange baan waarbij onder meer overwogen werd dat: 'gelet op de noodzakelijke&#13;
milieu-investeringen die de sector moet doen, mede rekening houdend met een&#13;
eventuele invoering van regulerende heffingen, invoering van de WVO-heffing de realisatie&#13;
van het in gang gezette beleid met betrekking tot het sterk terugdringen van het gebruik van nutriënten en bestrijdingsmiddelen en de realisatie van mestverwerkingsinstallaties&#13;
zal vertragen'. Wel werd door de regering nader onderzoek in het vooruitzicht gesteld.&#13;
Dit standpunt werd uiteindelijk door de Tweede Kamer onderschreven.18 Van&#13;
belang is nog dat de Commissie-Zevenbergen in haar rapport benadrukte dat emissies&#13;
door landbouwgronden, voor zover het de uitspoeling betreft via puntlozingen (bijv. drainage)&#13;
en verwaaiing, thans reeds op grond van de WVO aan een heffing kunnen worden&#13;
onderworpen. In een arrest van het Gerechtshof te 's-Gravenhage van 17 maart 1993 is dit&#13;
standpunt nog eens onderschreven.19 Ook hier betrof het overigens een aanslag van 3 i.e.&#13;
Dit brengt mij op een slotopmerking. Evenals de huishoudens en de andere bedrijven&#13;
zullen ook de agrarische bedrijven moeten worden aangeslagen voor de door hen veroorzaakte&#13;
verontreiniging. Mogelijk zal de agrarische sector daarbij het gevoel hebben dat de&#13;
waterkwaliteitsbeheerders de blik momenteel wel erg sterk op de (diffuse) emissies uit&#13;
deze sector gericht hebben. Alhoewel ik niet de illusie heb dit gevoel te kunnen wegnemen,&#13;
wijs ik er nog maar eens op dat een correcte toepassing van het beginsel 'de vervuiler&#13;
betaalt' die beheerders weinig keus laat. Bovendien moet worden bedacht dat ook de&#13;
huishoudens en de andere bedrijven consequent voor hun lozingen worden aangeslagen&#13;
en dat bedoelde emissies de waterkwaliteitsbeheerders voor niet geringe problemen en navenante&#13;
kosten plaatsen. Wel zal in mijn ogen door de agrarische sector mogen worden&#13;
verlangd dat een en ander op een consistente en uniforme wijze gebeurt, teneinde onder&#13;
meer concurrentievervalsing te vermijden. Op dit punt lijkt nog de nodige verbetering&#13;
mogelijk en verdient bijvoorbeeld de jongste gang van zaken rond de vaststelling van een&#13;
nieuwe afvalwatercoèfficiënt voor melkveehouderijen zeker geen schoonheidsprijs.&#13;
Slechts wanneer regionaal duidelijke verschillen in de bedrijfsvoering of aantallen bedrijven&#13;
bestaan, is een uiteenlopende of liever gezegd eigen benadering op zijn plaats. In dit&#13;
verband kan gewezen worden op de recente vaststelling door het Hoogheemraadschap&#13;
van Delfland van een afzonderlijke afvalwatercoèfficiënt voor glastuinbouwbedrijven.&#13;
3. ACTUELE ONTWIKKELINGEN&#13;
In dit verband dient gewezen te worden op de totstandkoming van de wet van 2 november&#13;
1994, Stb. 798, die ook voor de agrarische sector niet zonder betekenis is. De wet zal,&#13;
doordat nog een aantal uitvoeringsbesluiten tot stand moeten komen, naar verwachting&#13;
overigens eerst najaar 1995 in werking treden. Genoemde wet voorziet in een wijziging&#13;
van de Wm en de WVO en zal voor de lozingen op de rioleringen tot vrij ingrijpende veranderingen&#13;
in het juridisch regime leiden. Kort samengevat bestaan deze veranderingen er&#13;
uit dat de gemeentelijke lozingsverordening riolering komt te vervallen waardoor schematisch&#13;
de navolgende reguleringssystematiek ten aanzien van indirecte lozingen ontstaat:&#13;
Indirecte lozingen:&#13;
a. vanuit WVO-inrichtingen: vergunningplicht ex art. 1, tweede lid, WVO;&#13;
b. vanuit huishoudens of (om het even welke) inrichtingen die zijn aangesloten op een&#13;
zuiveringstechnisch werk in beheer bij een kwaliteitsbeheerder c.q. beheerder van een&#13;
zuiveringsinstallatie: vergunningplicht ex art. 1, tweede lid, WVO; c. vanuit Wm-inrichtingen: vergunningplicht ex art. 8.1 van de Wm. Op grond van art.&#13;
8.40 Wm gelden instructienormen die gemeenten/provincies verplichten om voor&#13;
schriften in de Wm-vergunning op te nemen:&#13;
d. vanuit Wm-inrichtingen waarvoor algemene regels op grond van art. 8.40 Wm zijn op&#13;
gesteld die de vergunningplicht opheffen: algemene regels op grond van art. 8.40 Wm&#13;
(bestaande algemene regels worden uitgebreid);&#13;
e. anders dan vanuit Wm-inrichtingen: verbod ex art. 10.15, eerste lid, Wm; algemene&#13;
vrijstelling voor bepaalde afvalwaterstromen ex art. 10.15, tweede lid, Wm. Speciale&#13;
ontheffing ex art. 10.15, derde lid of 10.47 van de Wm. Voorschriften in een amvb ex&#13;
art. 10.16 van de Wm.&#13;
De benodigde algemene regels ex Wm, die eind 1994 gepubliceerd zijn in de&#13;
Staatscourant, voorzien onder meer in een aanpassing van het Besluit melkrundveehouderijen&#13;
milieubeheer en het Besluit akkerbouwbedrijven milieubeheer. Oogmerk daarbij is&#13;
dat spoel- en schrobwater alsmede verontreinigd bedrijfsafvalwater in de toekomst niet&#13;
langer dan wel niet zonder voorafgaande maatregelen c.q. voorzieningen op de riolering&#13;
worden gebracht.&#13;
De Grondwaterwet (GWW)&#13;
1. DOELSTELLING EN REIKWIJDTE&#13;
De GWW beoogt regels te stellen inzake het door middel van inrichtingen onttrekken van&#13;
grondwater alsmede inzake het daarvoor kunstmatig in de bodem brengen van water (het&#13;
infiltreren). De GWW kende in de uit 1954 daterende Grondwaterwet Waterleidingbedrijven&#13;
een voorganger. Deze wet zag uitsluitend op onttrekkingen door de waterleidingsector,&#13;
zodat de Hinderwet en autonome provinciale verordeningen van toepassing waren op&#13;
andere onttrekkingen. Mede gelet op de toenemende schaarste aan (kwalitatief goed)&#13;
grondwater werd behoefte gevoeld aan een regeling met een bredere opzet en doelstelling.&#13;
Dit leidde in 1981 tot de totstandkoming van de GWW, die een algemeen wettelijk regime&#13;
voor het onttrekken van grondwater biedt. Ingevolge art. 1 is de GWW overigens&#13;
niet van toepassing op het onttrekken van grondwater bij de ontwatering en afwatering&#13;
van gronden (drainages) en op diepe onttrekkingen bij of ten behoeve van het ontginnen&#13;
van mijnen. De GWW ziet voorts uitsluitend op de grondwaterkwantiteit; regels ter bescherming&#13;
van de grondwaterkwaliteit zijn in of krachtens de Wet bodembescherming gesteld.&#13;
De wet bevat hierop één uitzondering. Op grond van art. 14a GWW mag een&#13;
vergunning voor het infiltreren van water slechts worden verleend als er geen gevaar is&#13;
voor verontreiniging van het grondwater.&#13;
De GWW kan aldus als een 'verdelingswet' worden gekarakteriseerd: het doel ligt in&#13;
het realiseren van een evenwichtige verdeling van de aanwezige grondwatervoorraad over&#13;
de verschillende daarbij belang hebbende gebruikers, zoals de waterleidingbedrijven, de&#13;
land- en tuinbouw en industriële bedrijven. De wet beoogt dus niet een alomvattende regeling&#13;
inzake het grondwater(stand)beheer te geven. Een tweede karakteristiek van de&#13;
GWW is dat het, evenals de Wet op de waterhuishouding, een raamwet is. De wet geeft&#13;
op een aantal wezenlijke punten, waaronder de vergunningplicht, geen uitputtende regeling,&#13;
maar laat een en ander bewust ter nadere regeling aan met name de provincies over,&#13;
die als bevoegd gezag zijn aan te merken. Hierdoor is enerzijds sprake van een nogal divers stelsel van regels; anderzijds biedt het de mogelijkheid om de regels toe te snijden op&#13;
de specifieke regionale grondwatersituatie, die nu eenmaal sterk uiteen kan lopen.&#13;
2. INSTRUMENTEN&#13;
De GWW kent een aantal instrumenten die hierna kort worden toegelicht.&#13;
2.1. Registratieplicht&#13;
Op grond van art. 11 geldt voor degene die grondwater onttrekt de verplichting bepaalde&#13;
zaken te registreren en te melden aan de provincie. Deze verplichting bestaat met name&#13;
uit het meten van de onttrokken hoeveelheden grondwater. Een overeenkomstige verplichting&#13;
geldt voor degene die water infiltreert; bovendien moet in dergelijke gevallen de&#13;
kwaliteit van het te infiltreren water gemeten en gemeld worden. Bij provinciale verordening&#13;
kunnen gevallen worden aangewezen, waarin de registratieplicht niet geldt. Beregeningen&#13;
ten behoeve van de landbouw vallen doorgaans geheel of beneden een bepaalde&#13;
grens onder deze vrijstelling. Ingevolge art. 13 wordt ter provinciale griffie een kosteloos&#13;
voor een ieder ter inzage liggend register bijgehouden, waarin de aan de provincie verstrekte&#13;
gegevens worden bijgehouden.&#13;
2.2. Vergunningplicht&#13;
Art. 14 bepaalt dat het verboden is grondwater te onttrekken of water te infiltreren, tenzij&#13;
daarvoor door Gedeputeerde Staten een vergunning is verleend. Aan deze vergunning&#13;
kunnen voorschriften worden gesteld ter bescherming van bij het grondwaterbeheer betrokken&#13;
belangen. In de vergunning worden de hoeveelheden grondwater dan wel water&#13;
vermeld die per een of meer tijdseenheden mogen worden onttrokken danwei geïnfiltreerd&#13;
alsmede het doel waarvoor het te onttrekken grondwater is bestemd. Bij de vergunningverlening&#13;
moet de provincie rekening houden met het provinciale waterhuishoudingsplan.&#13;
Evenals ten aanzien van de registratieplicht kan de provincie bij verordening gevallen&#13;
aanwijzen waarin de vergunningplicht niet geldt. Van deze mogelijkheid hebben de provincies&#13;
vooral ten aanzien van agrarische onttrekkingen ten behoeve van beregening van&#13;
landbouwgewassen gebruik gemaakt.&#13;
Gedeputeerde Staten van de provincie waarin de onttrekking of de infiltratie plaatsvindt&#13;
zijn ingevolge art. 16 bevoegd gezag voor de vergunningverlening. De bij een vergunningaanvraag&#13;
over te leggen gegevens en bescheiden worden bij provinciale&#13;
verordening aangegeven. Op de totstandkoming en wijziging van een vergunning is afdeling&#13;
13.2 van de Wm van toepassing. Tot begin 1994 diende in beginsel over vergunningaanvragen&#13;
het advies van de technische commissie grondwaterbeheer te worden&#13;
ingewonnen. Gelet op de inmiddels bij de provincies opgebouwde deskundigheid op het&#13;
onderhavige vlak is genoemde commissie eind 1994 opgeheven en zijn de werkzaamheden&#13;
van deze commissie overgenomen door een door de provincie in te stellen commissie&#13;
van deskundigen.20 In art. 20 wordt een aantal instanties, waaronder de besturen van gemeenten,&#13;
waterschappen en waterleidingbedrijven, genoemd die bij de totstandkoming van de beschikking op de vergunningaanvraag moeten worden betrokken. Hoofdstuk 20&#13;
van de Wm is van toepassing op het beroep tegen besluiten inzake de vergunningverlening.&#13;
Art. 24 bevat voor Gedeputeerde Staten de mogelijkheid een vergunning geheel of&#13;
gedeeltelijk in te trekken. Deze mogelijkheid bestaat onder meer indien omstandigheden&#13;
of feiten blijken waardoor de onttrekking of infiltratie niet langer toelaatbaar wordt geacht.&#13;
In art. 25 wordt aangegeven in welke andere situaties Gedeputeerde Staten een vergunning&#13;
(kunnen) intrekken.&#13;
2.3. Gedoogplichten&#13;
Op grond van de art. 31 en 32 kunnen Gedeputeerde Staten al dan niet op verzoek van een&#13;
vergunningaanvrager of -houder aan de rechthebbenden ten aanzien van gronden of wateren&#13;
de verplichting opleggen bepaalde onderzoeken te gedogen. Art. 33 bevat een algemene&#13;
gedoogplicht voor de rechthebbenden ten aanzien van enig onroerend goed, waarin het&#13;
grondwater invloed ondergaat door een onttrekking of een infiltratie krachtens een&#13;
GWW-vergunning. Op deze gedoogplichten is de schadevergoedingsregeling van de art.&#13;
34 e.v. van toepassing.&#13;
2.4. Schadevergoeding&#13;
De GWW bevat in de art. 34 t/m 42 een vrij gedetailleerde schadevergoedingsregeling die&#13;
met name ook voor agrariërs van belang kan zijn. De art. 34 en 35 hebben betrekking op&#13;
schade ten gevolge van onderzoek, waarvoor een gedoogplicht is opgelegd, en op schade&#13;
ten gevolge van gebruikmaking van een verleende vergunning. In eerstgenoemd geval&#13;
dient de schade door de provincie of degene op wiens verzoek voor het onderzoek een gedoogplicht&#13;
is opgelegd te worden vergoed. De kantonrechter is de bevoegde instantie&#13;
voor kennisneming van de vordering. In het tweede geval dient de schade door de vergunninghouder,&#13;
voor zover dit redelijkerwijs gevergd kan worden, ondervangen te worden.&#13;
Indien dit niet mogelijk is, moet de schade worden vergoed, hetgeen onder bepaalde omstandigheden&#13;
voor de vergunninghouder zelfs de verplichting met zich kan brengen het&#13;
onroerend goed in eigendom over te nemen. De rechtbank is voor deze vorderingen de bevoegde&#13;
instantie. Voor degene die schade lijdt ten gevolge van de gebruikmaking van een&#13;
verleende vergunning bestaat overigens de mogelijkheid door een door de provincie in te&#13;
stellen commissie van deskundigen een onderzoek te laten instellen (zie de art. 37 t/m&#13;
39). Art. 40 bevat voor de provincie een schadevergoedingsplicht in geval op voorhand&#13;
niet direct is vast te stellen door welke onttrekking een onroerend goed schade lijdt. Art.&#13;
41 bevat ten slotte de gebruikelijke schadevergoedingsregeling in geval een vergunninghouder&#13;
door gehele of gedeeltelijke intrekking dan wel wijziging van zijn vergunning&#13;
schade lijdt. De schadevergoeding wordt in beginsel door de provincie toegekend. Indien&#13;
een en ander nodig is ten behoeve van een nationaal belang, wordt de schade evenwel toegekend&#13;
door de minister die dat belang behartigt. Indien een en ander nodig is om gunstig&#13;
te kunnen beschikken op een andere aanvraag, kunnen Gedeputeerde Staten de schadevergoeding&#13;
geheel of gedeeltelijk ten laste van deze aanvrager brengen. Hoofdstuk 20 van de&#13;
Wm is van toepassing op het beroep tegen de onderhavige beschikkingen (zie art. 45). 2.5. Heffing&#13;
Op grond van art. 48 kan de provincie een heffing instellen wegens het onttrekken van&#13;
grondwater, ter bestrijding van de ten laste van de provincie komende kosten van het voor&#13;
het grond waterbeheer noodzakelijke onderzoek en van de schadevergoedingen als bedoeld&#13;
in de art. 34, 40 en 41, eerste lid. Bij algemene maatregel van bestuur (Stb. 1981,&#13;
392) zijn de kosten in verband met het noodzakelijke onderzoek nader aangegeven. Heffingplichtig&#13;
zijn de bij provinciale verordening aan te wijzen houders van inrichtingen,&#13;
die zijn ingeschreven in het provinciale register. Heffingsgrondslag is de onttrokken hoeveelheid&#13;
grondwater. Doordat de bestedingsmogelijkheden van de onderhavige heffing in&#13;
de wet vrij scherp begrensd zijn, is de betekenis van de heffing tot dusver vrij gering geweest&#13;
en was sprake van een landelijke opbrengst van ca. ruim ƒ10 miljoen per jaar.&#13;
3. ACTUELE ONTWIKKELINGEN&#13;
Mede ingegeven vanuit de verdrogingsproblematiek is bij het parlement momenteel een&#13;
wetsvoorstel aanhangig dat de GWW in diverse opzichten zal wijzigen.21&#13;
Bedoeld wetsvoorstel voorziet in de eerste plaats in de mogelijkheid een termijn aan de&#13;
vergunning te verbinden. Een tijdelijke vergunning wordt onder meer op zijn plaats geacht&#13;
in het belang van het ontwikkelen van een alternatief voor het onttrekken of infiltreren,&#13;
dat minder nadelige gevolgen voor bij het grondwaterbeheer betrokken belangen&#13;
veroorzaakt. In dit verband kan bijvoorbeeld worden gedacht aan het overschakelen van&#13;
het gebruik van grondwater op oppervlaktewater voor niet hoogwaardige toepassingen&#13;
(zoals koelwater voor industriële doeleinden). Voor de landbouw zal deze wijziging naar&#13;
verwachting geen grote consequenties hebben.&#13;
Een tweede element van het wetsvoorstel heeft dat nadrukkelijk wèl. Art. 15 GWW zal&#13;
zodanig worden gewijzigd dat onttrekkingen van meer dan 10 m3 per uur niet langer vrijgesteld&#13;
kunnen worden van de vergunningplicht. Aldus zouden veel beregeningen onder&#13;
de vergunningplicht komen te vallen. Teneinde dit effect te voorkomen voorziet het wetsvoorstel&#13;
gelijktijdig in de mogelijkheid tot het stellen van algemene regels voor bepaalde,&#13;
nader aangegeven, soorten onttrekkingen waaronder beregeningen van niet meer dan&#13;
60 m3 per uur. De algemene regels worden bij provinciale verordening gesteld en kunnen&#13;
ten aanzien van het onttrekken verboden en beperkingen inhouden. Voorts kan aan Gedeputeerde&#13;
Staten de bevoegdheid worden verleend in bij die regels aan te geven omstandigheden&#13;
het onttrekken te verbieden. Via de introductie van deze algemene regels wordt de&#13;
differentiatie in het beheersinstrumentarium van de GWW duidelijk vergroot, waarmee&#13;
eerdere aanbevelingen van de Rijksuniversiteit Utrecht22 weliswaar laat, maar dan toch&#13;
volledig worden gehonoreerd. Tijdens de behandeling van het onderhavige wetsvoorstel&#13;
drong met name het CDA er overigens op aan om de provinciale bevoegdheid tot het&#13;
vaststellen van deze algemene regels waar mogelijk aan waterschappen te delegeren. De&#13;
regering stelde in haar reactie zelf op dit punt geen initiatieven te zullen ontplooien. In&#13;
haar ogen zijn de provinciale besturen en de betrokken waterschappen zeer wel in staat om in onderling overleg te bezien of een dergelijke delegatie zinvol is.23 In dit verband&#13;
wijs ik er nog op dat in de reglementen van enkele interprovinciale waterschappen in Groningen&#13;
en Drenthe aan de taak waterhuishoudingszorg reeds toegevoegd is: 'en de daarmee&#13;
samenhangende regeling van de freatische grondwaterstand'.24 Duidelijk zal zijn dat&#13;
die waterschappen dan ook over de juridische 'tools' moeten zullen kunnen beschikken.&#13;
Ook de eerder besproken grondwaterheffing zal binnen niet al te lange tijd wijziging&#13;
ondergaan. Al weer enkele jaren geleden pleitte de reeds genoemde Commissie Zevenbergen&#13;
ervoor om de bestedingsmogelijkheden van de opbrengst van deze heffing te verbreden.&#13;
De commissie had daarbij in het bijzonder het oog op kosten in verband met&#13;
herstelmaatregelen, actief grondwaterbeheer25, onderzoek anders dan met het oog op het&#13;
grondwaterplan, registratie en handhaving. Alhoewel de regering de hiervoor noodzakelijke&#13;
wijziging van de GWW onderschreef, is het hier tot dusver niet van gekomen. Tijdens&#13;
de (schriftelijke) behandeling van het hiervoor gememoreerde wetsvoorstel drong met&#13;
name de PvdA-fractie er dan ook op aan om deze verruiming van het heffingenregime&#13;
maar meteen mee te nemen. De betrokken ministers wezen deze wens weliswaar van de&#13;
hand, maar verzekerden dat een afzonderlijk wetsvoorstel in voorbereiding is.&#13;
In dit kader past, nu het toch over belastingen handelt, een laatste opmerking over de&#13;
met ingang van 1 januari 1995 van kracht zijnde grondwaterbelasting als bedoeld in de&#13;
Wet belastingen op milieugrondslag (WBM) (Stb. 1994, 923). Art. 4 WBM introduceert&#13;
onder de naam grondwaterbelasting een belasting die geheven wordt ter zake van het onttrekken&#13;
van grondwater en waaraan houders van inrichtingen als bedoeld in de GWW onderworpen&#13;
zijn.26 De heffingsmaatstaf is de onttrokken hoeveelheid grondwater. Aldus&#13;
vertoont deze nieuwe belasting de nodige gelijkenissen met de grondwaterheffing van art.&#13;
48 GWW. Met name vanwege de achterliggende filosofie (de ecologisering van het belastingstelsel&#13;
uitmondend in een toevloeien naar de algemene middelen van het Rijk) en de&#13;
navenante tarieven houdt die gelijkenis overigens snel op. Niet voor niets is met name&#13;
vanuit de waterleidingwereld fel geprotesteerd tegen deze nieuwe belasting en is onlangs&#13;
een juridische procedure tegen de Staat aangespannen.27 Voor de landbouw zijn de gevolgen&#13;
vooralsnog beperkt aangezien art. 8 WBM voorziet in de nodige vrijstellingen, op&#13;
grond waarvan ondermeer onttrekkingen door middel van een inrichting met een pompcapaciteit&#13;
van niet meer dan 10 m3 per uur alsmede beregeningen van niet meer dan&#13;
100 000 m3 per jaar zijn vrijgesteld. Het is evenwel de vraag hoe lang dit duurt; fiscale&#13;
vrijstellingen hebben nogal eens de eigenschap een kort leven beschoren te zijn. Ook in&#13;
casu is dat verre van denkbeeldig. De Invoeringswet WBM28 bepaalt zelf namelijk reeds&#13;
dat genoemde grens van 100 000 m3 per jaar 'niet later dan 1 januari 1997' verlaagd zal&#13;
worden naar 40 000 m3. 4. BESCHERMING GRONDWATERKWALITEIT&#13;
Zoals reeds eerder opgemerkt is, ziet de GWW niet op de bescherming van de kwaliteit&#13;
van het grondwater. Aangezien die kwaliteit met name beïnvloed wordt door allerlei activiteiten&#13;
die zich in of op de bodem afspelen, is dit onderwerp geregeld in de Wet bodembescherming.&#13;
Voor deze wet geldt - nog sterker dan voor de WWH en de GWW - dat het&#13;
een typische raamwet is, die zijn effectuering in hoofdzaak vindt in (de vele) uitvoeringsbesluiten.&#13;
Voorbeelden hiervan zijn het Besluit gebruik dierlijke meststoffen, het Lozingenbesluit&#13;
bodembescherming, het Besluit kwaliteit en gebruik overige organische&#13;
meststoffen, het Stortbesluit bodembescherming en het Besluit opslaan in ondergrondse&#13;
tanks. Binnenkort komen daar nog het Bouwstoffenbesluit en het Besluit infiltratiewater&#13;
bij. Te meer waar de waterschappen in dit kader geen rol spelen29 - het bevoegd gezag is&#13;
provincie dan wel gemeente - zal ik geen poging wagen het uitvoerige en ingewikkelde&#13;
pakket van regels op dit terrein te beschrijven. Ik volsta met het aanstippen van enkele actuele&#13;
ontwikkelingen.&#13;
Wat betreft de agrarische afvalwaterstromen in de bodem die vallen onder het regime&#13;
van het Lozingenbesluit bodembescherming (Stb. 1990, 217), moet in dit verband gewezen&#13;
worden op de recente publikatie van de voorlopige richtlijnen voor het bevoegd gezag&#13;
ten aanzien van agrarische afvalwaterlozingen.30 Alhoewel de juridische grondslag c.q.&#13;
betekenis van deze richtlijnen 'geen' heet in de aanhef, is de betekenis ervan voor de&#13;
agrarische sector niettemin groot. In de richtlijnen, die gelden van 1 februari 1995 tot 1&#13;
februari 1997, worden namelijk concrete aanbevelingen gedaan ten aanzien van een achttiental&#13;
agrarische afvalwaterstromen, uiteenlopend van percolatiewater en perssap uit de&#13;
veevoederopslag, schrob- en spoelwater uit de stallen, condens- en reinigingswater van&#13;
kassen, spoel- en reinigingswater van voertuigen en spuitapparatuur tot restanten dompelbaden&#13;
van de bloembollenteelt. Het bevoegd gezag kan - zo wordt gesteld - deze richtlijnen&#13;
desgewenst omzetten in verplichtingen voor het lozende bedrijf in kwestie. De&#13;
richtlijnen bevatten heldere schema's waarin de mogelijkheden worden aangegeven om&#13;
de verschillende lozingen over de bodem te verspreiden dan wel daarin te injecteren, inclusief&#13;
de daarbij geldende voorwaarden, andere verwijderingsopties worden geschetst&#13;
(lozingen op de riolering danwei oppervlaktewater), hetgeen uiteindelijk uitmondt in concrete&#13;
aanbevelingen (prioriteiten). Ook wordt daarin een beeld geschetst van de wettelijke&#13;
regels die op bedoelde lozingen al dan niet van toepassing zijn, in welk kader onder meer&#13;
de WVO, de gemeentelijke lozingsverordening riolering, de Wet bodembescherming, de&#13;
Wet milieubeheer, de Bestrijdingsmiddelenwet en de provinciale milieuverordening de&#13;
revue passeren. Deze welhaast onoverzienbare stroom wettelijke regels vormen in essentie&#13;
de voornaamste aanleiding voor de totstandkoming van de onderhavige richtlijnen.31&#13;
Als ik in mijn eigen woorden het doel mag omschrijven zetten de richtlijnen voor hen die&#13;
het zicht zijn kwijtgeraakt (en daar mag het bevoegd gezag soms ook toe gerekend worden),&#13;
alles nog eens op een rij. De ondertitel luidt daarbij 'een integrale benadering'. Hiervoor is reeds even de provinciale milieuverordening op grond van art. 1.2 Wm genoemd.&#13;
Aan deze nieuwe rechtsfiguur wijd ik een laatste opmerking aangezien ook dit&#13;
wettelijk instrument voor de agrarische sector de nodige consequenties met zich brengt.32&#13;
Zoals bekend vervangt de provinciale milieuverordening de vroegere provinciale verordeningen&#13;
op basis van de sectorale milieuwetten. In dit verband is met name van belang dat&#13;
deze verordening in de plaats treedt van de vroegere verordeningen ten aanzien van waterwin-&#13;
en grondwaterbeschermingsgebieden. Ingevolge art. 1.2, tweede lid, Wm bevat de&#13;
provinciale verordening ten minste regels ter bescherming van de kwaliteit van het grondwater&#13;
met het oog op de waterwinning in bij de verordening aangewezen gebieden. In eerdergenoemde&#13;
richtlijnen wordt ter zake opgemerkt dat deze regels ten aanzien van&#13;
agrarische afvalwaterlozingen stringenter kunnen zijn dan de regels in het Lozingenbesluit&#13;
bodembescherming en genoemde richtlijnen, dan wel aanvullend zijn. Terecht wordt&#13;
er daarbij op gewezen dat op grond van de 'oude' grondwaterbeschermingsverordening&#13;
dan wel de milieuverordening soms een absoluut verbod geldt om in de bodem te lozen.&#13;
De model-verordening van het Interprovinciaal Overleg onderscheidt bij de bescherming&#13;
van de grondwaterkwaliteit achtereenvolgens waterwingebieden, grondwaterbeschermingsgebieden&#13;
en boringsvrije zones met een qua zwaarte aflopend stelsel van&#13;
regels. Die regels kunnen voor zover hier van belang onder meer bestaan uit een verbod&#13;
op het oprichten van bepaalde inrichtingen, op het brengen van dierlijke of andere meststoffen&#13;
op of in de bodem en op het gebruik van bestrijdingsmiddelen. Van sommige verbodsbepalingen&#13;
kunnen Gedeputeerde Staten overigens ontheffing verlenen. Voor&#13;
waterwingebieden is dit wat betreft het op of in de bodem brengen van dierlijke of andere&#13;
meststoffen en het gebruik van bestrijdingsmiddelen echter expliciet uitgesloten. Deze&#13;
verordening kan de agrarische bedrijfsvoering derhalve sterk beïnvloeden. Niet voor niets&#13;
is daarin dan ook een schadevergoedingsregeling opgenomen33, die met name zal worden&#13;
gebruikt ten aanzien van het stringente regime in waterwin- en grondwaterbeschermingsgebieden.&#13;
Wat dat betreft is er dus weinig nieuws onder de zon.34 </content><legacyfootnotes>1.TK 1964-1965, 7884, nr. 3, blz. 8 en 9.&#13;
2. Zie mijn desbetreffend artikel in Men R 1982/11, blz. 301-310.&#13;
3. HR 30 november 1982, AB 1983, no. 265.&#13;
4. Hof Amsterdam 1 november 1994, M en R Kort 1995/1, nr. 9K.&#13;
5.HR 25 mei 1983, BNB 1983/247.&#13;
6. Op deze stelregel geldt één uitzondering, te weten glastuinbouwbedrijven, waar de vergunningplicht&#13;
sinds 1 november 1994 plaats heeft gemaakt voor algemene regels.&#13;
7. Ook glastuinbouwbedrijven zijn ingevolge art. 2 van het Lozingenbesluit WVO glastuinbouw om wets&#13;
technische redenen aangewezen. Zoals bekend geldt voor de indirecte lozing vanuit deze bedrijven even&#13;
wel geen vergunningplicht maar een stelsel van algemene regels.&#13;
8. Het Waterschap 1994, blz. 614-617 en AB 1994, 679. Th.G. Drupsteen komt in zijn noot in de AB onder&#13;
deze uitspraak overigens tot de conclusie dat de Afdeling er zich op het punt van de verhouding van het&#13;
uitvoeringsbesluit met de Bestrijdingsmiddelenwet wat makkelijk van heeft afgemaakt.&#13;
9. In dit verband is het niet zonder belang te constateren dat de opsomming van vergunningplichtige situaties&#13;
in het uitvoeringsbesluit aanvankelijk een limitatief karakter droeg (zie het Besluit van 10 maart 1982, Stb.&#13;
218).&#13;
10. Zie hierover de beschouwing van G.R.M, van Dijk en H.J.M. Havekes, Waterschapsbelangen 1992, blz.&#13;
635-644.&#13;
11. Op 1 januari 1995 is een tweede conglomeraat van algemene regels, het Lozingenbesluit WVO tandarts&#13;
praktijken (Stb. 1994, 818), in werking getreden.&#13;
12. In enkele uitspraken heeft de Voorzitter van de Afdeling voor de geschillen van bestuur de desbetreffende&#13;
waterkwaliteitsbeheerders zoals bekend opgedragen de vergunningverlening ter hand te nemen. Zie onder&#13;
meer Waterschapsbelangen 1992, blz. 354-356 en blz. 615-618.&#13;
13. Zie hierover de voorzitter van de Unie van Waterschappen, A.J.A.M. Segers, in zijn jaarrede, Het Water&#13;
schap 1994, blz. 946-951.&#13;
14. TK 1964-1965,7884, nr. 3, blz. 13.&#13;
15. HR 22 juli 1981, BNB 1981/254.&#13;
16. Hof 's-Gravenhage 14 november 1983, Belastingblad 1985, blz. 224-229.&#13;
17. Zie over dit rapport mijn artikel in Waterschapsbelangen 1992, blz. 289-304, alsmede J.J. de Graeff, Waterschapsbelangen&#13;
1992, blz. 492-495.&#13;
18. Zie hiervoor E.I. van den Bos-Boomsma en H.J.M. Havekes, Waterschapsbelangen 1993, blz. 564-572.&#13;
19. Waterschapsbelangen 1993, blz. 525-527.&#13;
20. Zie de wet van 15 september 1994, Stb. 759.&#13;
21. De Tweede Kamer zal eind maart 1995 stemmen over dit wetsvoorstel (nr. 23 233).&#13;
22. P.J.J. van Buuren, G.R.M, van Dijk, I. Poortvliet, F.A. Roorda en J.J.I. Verburg, Evaluatie beheersinstru&#13;
mentarium Grondwaterwet, Utrecht 1990.&#13;
23. Art. 107 van de (nieuwe) Provinciewet biedt de ruimte voor een dergelijke delegatie. Zie ook J.J.I. Ver&#13;
burg (red.), De Waterschapswet, een artikelsgewijs commentaar, Zwolle 1992, blz. 25-26.&#13;
24. Zie J. Kuiper, Het Waterschap 1995, blz. 10.&#13;
25. Onder actief grondwaterbeheer verstaat de commissie een beheer dat gericht is op het realiseren van een&#13;
gewenste grondwaterstand met het oog op het duurzaam vervullen van de functies van het grondwater.&#13;
Met het oog op dit beheer pleitte de commissie er overigens ook voor om kleinere onttrekkingen onder de&#13;
heffing te brengen.&#13;
26. Zie ter zake P. van Dueren den Hollander, Agrarisch Recht 1994, blz. 602-606.&#13;
27. Bedoeld geding is vooralsnog negatief afgelopen voor de Vewin (bron: De Telegraaf 18 februari 1995).&#13;
28. Stb. 1994, 924.&#13;
29. Strikt genomen zou overigens kunnen worden gesteld dat, gezien de tekst van art. 1, tweede lid, Water&#13;
schapswet juncto art. 1 WWH, de bescherming van de grondwaterkwaliteit zelfs een zg. hoofdtaak voor&#13;
het waterschap is. Zie ter zake J.J.I. Verburg, t.a.p., blz. 22-23.&#13;
30. Staatscourant 24 van 2 februari 1995.&#13;
31. Zie voor een helder overzicht ook de rubriek Milieu en Uitvoering in de Nederlandse Gemeente van no&#13;
vember 1994, blz. 3-4.&#13;
32. Op grond van art. 1.2, vijfde lid, Wm mag deze verordening overigens geen regels bevatten die zien op de&#13;
agrarische bedrijfsvoering in door de Ministers van Volkshuisvesting, Ruimtelijke Ordening en Milieube&#13;
heer en van Landbouw, Natuurbeheer en Visserij aangewezen gebieden (dit betreft met name de Relatie&#13;
nota-gebieden).&#13;
33. Zie in dit verband art. 15.21 Wm dat de in art. 15.20 Wm opgenomen schadevergoedingsregeling van toe&#13;
passing verklaart op hen die door de bepalingen van ondermeer de provinciale milieuverordening nadelig&#13;
worden getroffen.&#13;
34. Zie voor twee uitspraken over door agrariërs in grondwaterbeschermingsgebieden geleden schade Afde&#13;
ling geschillen van bestuur 28 december 1993, Bouwrecht 1994, blz. 1030-1032, en Afdeling bestuurs&#13;
rechtspraak 16 augustus 1994, M en R Kort 1994/12, nr. 100K.</legacyfootnotes><footnotes><footnote/></footnotes><auteurs>Mr. H.J.M. Havekes</auteurs><published>1995-04-01 00:00:00</published><modified>1995-04-01 00:00:00</modified><editiondate>1995-04-01</editiondate><htmlpath>https://denhollander.info/artikel/6011</htmlpath></article>
</articles></edition>