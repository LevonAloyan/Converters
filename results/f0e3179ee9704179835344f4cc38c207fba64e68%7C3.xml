<edition><articles><article><jaar>2014</jaar><naam>Tijdschrift voor Agrarisch Recht</naam><uitgave>7/8</uitgave><aflevering>7</aflevering><searchword>TvAR 7/8/2014</searchword><id>11545</id><udhid>UDH:TvAR/11545</udhid><titel>Rechtspraak (TvAR 2014/5768,5769,5770,5771,5772)</titel><searchwords><searchword>TvAR 7/8/2014</searchword><searchword>TvAR 2014/5768</searchword><searchword>TvAR 2014/5769</searchword><searchword>TvAR 2014/5770</searchword><searchword>TvAR 2014/5771</searchword><searchword>TvAR 2014/5772</searchword><searchword>UDH:TvAR/11545</searchword></searchwords><attachments><attachment><name>16927.pdf</name><extention>pdf</extention><url>https://denhollander.info/download/16927/ci</url></attachment></attachments><inleiding/><content>&lt;p class="Kaderkop"&gt;﻿Pacht﻿&lt;/p&gt;&lt;p class="JurisprudentieArtikelnummer"&gt;5768&lt;/p&gt;&lt;p class="BroodtekstSchreefloos"&gt;Hof Arnhem-Leeuwarden, locatie Arnhem, afdeling civiel recht, 24 december 2013, ECLI:NL:GHARL:20139847&lt;/p&gt;&lt;p class="BroodtekstSchreefloos"&gt;(Swellengrebel-Verhoef)&lt;/p&gt;&lt;p class="BroodtekstSchreefloos"&gt;(mrs. W.L. Valk, J.H. Lieber en Th.C.M. Willemse en de deskundige leden ir. H.K.C. Roelofsen en mr. ing. H.J. Vinke)&lt;/p&gt;&lt;h3&gt;Bedrijfsmatige exploitatie.&lt;/h3&gt;&lt;p&gt;[Burgerlijk Wetboek, art. 7:312, 7:347]&lt;/p&gt;&lt;p&gt;&lt;span class="Cursief"&gt;Hoger beroep van tussenvonnis waarbij de vordering tot ontbinding definitief is afgewezen. Verpachters stelt dat pachter het gepachte verwaarloost en niet gebruikt voor de uitoefening van de landbouw. Bijzondere omstandigheden van (de staat van) het verpachte brengen mee dat geen sprake is van een tekortkoming van de pachter die ontbinding rechtvaardigt.&lt;/span&gt;&lt;/p&gt;&lt;p&gt;Met noot E.H.M. Harbers&lt;/p&gt;&lt;p&gt;Inzake&lt;/p&gt;&lt;p&gt;1. Maurits Adriaan Swellengrebel, 2. Henriëtte Elisabeth Swellengrebel,&lt;/p&gt;&lt;p&gt;beiden wonende te Den Haag,&lt;/p&gt;&lt;p&gt;appellanten in het principaal hoger beroep,&lt;/p&gt;&lt;p&gt;geïntimeerden in het incidenteel hoger beroep,&lt;/p&gt;&lt;p&gt;hierna: Swellengrebel (mannelijk enkelvoud),&lt;/p&gt;&lt;p&gt;advocaat: mr. D.M.H.M. van Dijk,&lt;/p&gt;&lt;p&gt;tegen:&lt;/p&gt;&lt;p&gt;Rutgerus Johannes Gerardus Verhoef,&lt;/p&gt;&lt;p&gt;wonende te Achterveld, gemeente Barneveld,&lt;/p&gt;&lt;p&gt;geïntimeerde in het principaal hoger beroep,&lt;/p&gt;&lt;p&gt;appellant in het incidenteel hoger beroep,&lt;/p&gt;&lt;p&gt;hierna: Verhoef,&lt;/p&gt;&lt;p&gt;advocaat: mr. G.J.M. de Jager.&lt;/p&gt;&lt;h3&gt;1 Het geding in eerste aanleg&lt;/h3&gt;&lt;p&gt;Voor het geding in eerste aanleg verwijst het hof naar de inhoud van de vonnissen van 25 mei 2011 en 26 september 2012 die de pachtkamer van de rechtbank Arnhem, sector kanton, locatie Wageningen tussen Swellengrebel als gedaagde in conventie en eiser in reconventie en Verhoef als eiser in conventie en verweerder in reconventie heeft gewezen.&lt;/p&gt;&lt;h3&gt;2 Het geding in hoger beroep&lt;/h3&gt;&lt;p&gt;2.1 Het verloop van de procedure blijkt uit:&lt;/p&gt;&lt;p&gt;- de dagvaarding in hoger beroep d.d. 25 oktober 2012,&lt;/p&gt;&lt;p&gt;- de memorie van grieven,&lt;/p&gt;&lt;p&gt;- de memorie van antwoord, tevens van incidenteel hoger beroep,&lt;/p&gt;&lt;p&gt;- de akte in het principaal hoger beroep, tevens memorie van antwoord in incidenteel hoger beroep.&lt;/p&gt;&lt;p&gt;2.2 Vervolgens hebben partijen de stukken voor het wijzen van arrest aan het hof overgelegd. Hierna heeft het hof arrest bepaald. De griffier van het hof heeft partijen vervolgens bij berichten van 8 november 2013 een descente aangekondigd voor 12 november 2013 om 09.30 uur. Het proces-verbaal van descente ex artikel 1019r Rv maakt onderdeel uit van de stukken.&lt;/p&gt;&lt;h3&gt;3 De vaststaande feiten&lt;/h3&gt;&lt;p&gt;Het hof gaat in hoger beroep uit van de feiten zoals beschreven in rechtsoverweging 2.1 van het bestreden vonnis van 26 september 2013.&lt;/p&gt;&lt;p&gt;4 De motivering van de beslissing in hoger beroep&lt;/p&gt;&lt;p&gt;4.1 Het gaat in dit geding kort samengevat over het volgende. Verhoef pacht van Swellengrebel als verpachter de hoeve Het Zwaantje te Achterveld, bestaande uit woning, erf, bedrijfsgebouwen en grond, groot 07.99.35 ha. De schriftelijke en goedgekeurde pachtovereenkomst dateert van 1971, maar de rechtsvoorgangers van Verhoef pachten de hoeve al ongeveer 200 jaar van de familie Swellengrebel. De huidige pachtprijs bedraagt € 10.050 per jaar, te vermeerderen met de helft van de waterschapslasten.&lt;/p&gt;&lt;p&gt;4.2 Tussen partijen is onder meer een verlengingsprocedure gevoerd die geëindigd is met de beschikking van dit hof van 14 oktober 2008 waarbij de pachtovereenkomst is verlengd tot 22 februari 2014. In die procedure speelde onder meer de vraag of Verhoef zich als goed pachter gedraagt, mede in verband met de staat van onderhoud van de hoeve.&lt;/p&gt;&lt;p&gt;4.3 In onderhavig geding heeft Verhoef in eerste aanleg in conventie veroordeling van Swellengrebel gevorderd om gebreken te verhelpen op straffe van verbeurte van een dwangsom alsmede vermindering van de verschuldigde pachtprijs totdat de gebreken zijn hersteld. Daarnaast heeft Verhoef gevorderd Swellengrebel te veroordelen om toestemming te verlenen voor het verhuren van het zomerhuisje dat zich op het gepachte bevindt in de zomerperiode van ieder kalenderjaar, eveneens op straffe van verbeurte van een dwangsom, een en ander vermeerderd met rente en kosten. In reconventie heeft Swellengrebel de ontbinding van de pachtovereenkomst gevorderd met veroordeling tot ontruiming op straffe van verbeurte van een dwangsom.&lt;/p&gt;&lt;p&gt;4.4 In het bestreden vonnis van 26 september 2012 heeft de pachtkamer in reconventie de vorderingen afgewezen en Swellengrebel veroordeeld in de proceskosten. De zaak in conventie is wat de gebreken betreft verwezen voor akte uitlating deskundige. In rov. 2.16 heeft de pachtkamer verder geoordeeld dat er geen grondslag is voor toewijzing van de vordering tot toestemming van verhuur van het zomerhuisje.&lt;/p&gt;&lt;p&gt;4.5 Het principaal beroep keert zich tegen de afwijzing van de reconventionele vordering. Het incidenteel hoger beroep keert zich tegen rov. 2.16.&lt;/p&gt;&lt;p&gt;&lt;span class="Onderstreept"&gt;In het principaal hoger beroep&lt;/span&gt;&lt;/p&gt;&lt;p&gt;4.6 Swellengrebel legt aan zijn vordering ten grondslag dat Verhoef zich als slecht pachter gedraagt door zowel het gepachte te verwaarlozen als het niet voor de uitoefening van de landbouw te gebruiken. Verhoef heeft beide gronden gemotiveerd betwist. De pachtkamer in eerste aanleg heeft haar oordeel gebaseerd op de bevindingen naar aanleiding van haar bezichtiging ter plaatse op 5 oktober 2011 en de beschikking van dit hof van 14 oktober 200,8 waaraan een descente is voorafgegaan. In die beschikking heeft het hof geoordeeld dat geen sprake is van een bedrijfsvoering in strijd met hetgeen een goed pachter betaamt, voor welk oordeel mede van belang was dat Swellengrebel ernstig in zijn onderhoudsverplichting tekortschoot. Omdat de situatie volgens de pachtkamer in eerste aanleg niet wezenlijk is gewijzigd, kan niet worden geoordeeld dat Verhoef als pachter is tekortgeschoten in de bedrijfsvoering. Verder heeft de pachtkamer overwogen dat Verhoef voldoende heeft aangetoond dat hij nog steeds een agrarisch bedrijf exploiteert en daaruit inkomsten genereert.&lt;/p&gt;&lt;p&gt;4.7 Het hof overweegt als volgt, waarbij het zich mede baseert op hetgeen bij gelegenheid van de plaatsopneming ex artikel 1019r Rv is waargenomen en gebleken. Onderhavige hoeve bestaat uit een hoofdgebouw dat is ingericht als woning en stal (de deel). Op de deel houdt Verhoef op dit moment 17 melkkoeien. Het rieten dak van het hoofdgebouw heeft de verpachter deels doen vervangen en zal binnenkort volledig zijn vernieuwd. Op de begane grond heeft de verpachter kozijnen vervangen. Het interieur van het woongedeelte is redelijk onderhouden. In de woonkamer brandde de houtkachel. Het geheel maakte een bewoonde indruk. Tijdens de bezichtiging hebben de leden van de pachtkamer geen actuele lekkages waargenomen terwijl het in de weken voor de bezichtiging flink had geregend. Het binnenklimaat deed niet vochtig aan. Het hof houdt het er dan ook voor dat de vochtigheidsproblemen door onvoldoende stoken en/of lekkages, die hebben ingewerkt op de kwaliteit van het binnenklimaat en de houten kozijnen, tot het verleden behoren. Naar het oordeel van het hof is dit grotendeels te danken aan verpachter en is er in zoverre wel een wezenlijke wijziging ten opzichte van de situatie in 2008, toen leden van deze pachtkamer de hoeve hebben bezichtigd. In zoverre slaagt de tweede grief. De kelder laat het hof vooralsnog buiten beschouwing omdat het blank staan daarvan ook geweten kan worden aan de hoge grondwaterstand ter plaatse; de koekoek van de kelder is recent door verpachter vernieuwd. Bovendien heeft de pachter een pomp in de kelder geplaatst.&lt;/p&gt;&lt;p&gt;4.8 Het rieten dak strekt zich uit over de deel en in zoverre zal die ruimte profiteren van de vernieuwing van het dak. Het onderhoud van de stalinrichting in de deel, die sterk is verouderd en in het bijzonder beschadigingen vertoont in de voergoot, komt naar het zich laat aanzien niet voor rekening van de verpachter.&lt;/p&gt;&lt;p&gt;4.9 Verder heeft de verpachter een aantal bedrijfsgebouwen ter beschikking gesteld. Deze zijn sterk gedateerd. Verhoef gebruikt de kapschuur voor de opslag van hooi en de stalling van de fokstier en jongvee. Een varkensschuur gebruikt Verhoef voor het stallen van kalveren. Twee – door de pachter zelf gebouwde – schuren op het terrein staan vol met (onderdelen van) paardenkoetsen, allerhande gereedschappen en andere zaken. Een paardenschuur (voorheen melkhok) gebruikt Verhoef voor opslag. In een andere stalruimte van de pachter bevinden zich twee kippenhokken waarin op het moment van bezichtiging (maximaal) 50 kippen verbleven. De bedrijfsgebouwen, alsmede de mestplaat, zijn alle niet of nauwelijks onderhouden door de pachter noch de verpachter. De verpachter heeft recent wel een aantal staldeuren vervangen. Verder zijn onder meer nieuwe windveren en nieuwe putdeksels op de gierkelders geplaatst. De pachter heeft onder meer in 2005 en 2006 uitgaven gedaan aan waterleiding en elektra maar verder geen noemenswaardig onderhoud gepleegd. De in de jaarstukken opgenomen pachtersinvestering uit 2008 van € 15.000 betreft een investering in materialen voor de herbouw van de wagenloods, waarvan het nog niet is gekomen.&lt;/p&gt;&lt;p&gt;4.10 Hoewel de bedrijfsgebouwen wat zowel het interieur als het exterieur betreft een verwaarloosde indruk maken, maakten het erf en het gebruik van de bedrijfsgebouwen voor stalling en hooi een relatief geordende indruk. Dit geldt ook voor de woning. Aanwijzingen voor handel in goederen of ruwvoer hebben de leden van de pachtkamer niet aangetroffen.&lt;/p&gt;&lt;p&gt;De leden van de pachtkamer hebben veelal - en in openheid - gesproken met Verhoef zelf en in mindere mate dan kennelijk voorheen tijdens descentes is gebeurd, met zijn zuster.&lt;/p&gt;&lt;p&gt;4.11 De stelling van Swellengrebel dat Verhoef het land verwaarloost, is niet nader onderbouwd en is door Verhoef betwist onder verwijzing naar zijn productie 26 in eerste aanleg, een bodemrapport van Bolk. Tijdens de descente hebben de leden van de pachtkamer geen aanwijzingen voor verwaarlozing van het land aangetroffen.&lt;/p&gt;&lt;p&gt;4.12 Bij het oordeel van de vraag of Verhoef zich als goed pachter gedraagt, acht het hof van belang de omstandigheid dat onderhavige hoeve geen uitbreidingsmogelijkheden lijkt te hebben en dat het niet in de lijn der verwachtingen lijkt te liggen dat de hoeve na het einde van de pachtovereenkomst met Verhoef aan een nieuwe pachter ter beschikking kan worden gesteld, dit laatste niet alleen vanwege de geringe omvang van de hoeve maar zeker ook vanwege de onderhoudstoestand van de bedrijfsgebouwen. Het is hierbij overigens de vraag of van verpachter nog gevergd kan worden grote investeringen voor groot onderhoud aan die gebouwen te doen en van de pachter te eisen kleine herstellingen eraan te verrichten overeenkomstig artikel 7 van de pachtovereenkomst. Grief II slaagt ook in zoverre. Omdat het slagen van de grief niet meebrengt dat op Swellengrebel geen enkele verplichting tot onderhoud meer zou rusten en de vordering tot herstel in eerste aanleg nog voorligt, laat het hof het hierbij.&lt;/p&gt;&lt;p&gt;4.13 In het licht van de hiervoor beschreven bevindingen en omstandigheden oordeelt het hof per saldo dat Verhoef niet strijdig handelt met zijn verplichtingen als pachter in de zin van artikel 7:347 BW door de hoeve te verwaarlozen.&lt;/p&gt;&lt;p&gt;4.14 Vervolgens is de vraag aan de orde of Verhoef het gepachte gebruikt voor de bedrijfsmatige uitoefening van de landbouw. Swellengrebel heeft zich beroepen op de rechtspraak van dit hof over bedrijfsmatige exploitatie. In het arrest van 12 mei 2009 (ECLI:NL:GHARN:2009:BI4361) heeft het hof onder 4.5 overwogen: “Mede tegen de achtergrond van de wetsgeschiedenis van artikel 7:312 Burgerlijk Wetboek veronderstelt een bedrijfsmatige exploitatie van het gepachte dat sprake is van een complex van economische activiteiten, gericht op winst door uitoefening van de landbouw. Voor de vraag of daarvan sprake is, acht het hof de navolgende gezichtspunten in het bijzonder van belang: a. de omvang van het bedrijf en de onderlinge samenhang tussen de diverse bedrijfsactiviteiten; b. de vraag of de voor toekomstige winstkansen noodzakelijke investeringen plaatsvinden; c. het redelijkerwijs te verwachten ondernemingsrendement; d. de vraag of de gebruiker een hoofdfunctie buiten de landbouw heeft; een en ander in onderlinge samenhang te beschouwen en met inachtneming van de overige omstandigheden van het geval.”&lt;/p&gt;&lt;p&gt;4.15 Het vorenstaande is inmiddels vaste rechtspraak van het hof. Anders dan Swellengrebel kennelijk veronderstelt, is er niet alleen dan van bedrijfsmatige exploitatie sprake indien aan de onderdelen a. tot en met d. zou zijn voldaan. Genoemde onderdelen zijn gezichtspunten bij het oordeel of bedrijfsmatige exploitatie van het gepachte aan de orde is, geen vereisten. Deze gezichtspunten moeten bovendien in onderling verband worden beschouwd, met inachtneming van de overige omstandigheden van het geval.&lt;/p&gt;&lt;p&gt;4.16 Onderhavig geval wordt hierdoor gekenmerkt dat Verhoef, alleenstaand en kennelijk sober levend, een op alle onderdelen gedateerde hoeve marginaal exploiteert met een kleine kudde runderen (thans 17 koeien, een fokstier en acht stuks jongvee) en een beperkt aantal kippen (thans 50 op de hoeve en 50 elders). De melk levert Verhoef onder een KKM-registratie. De eieren zet Verhoef af bij restaurants en particulieren/een winkel waardoor hij een relatief hoge prijs ontvangt. Het land gebruikt Verhoef als weidegronden, grasland en op een klein deel teelt hij mais. Hij pacht nog 3 ha elders voor voederwinning en beschikt zo over ongeveer 11 ha grond. Met de exploitatie van het gepachte weet Verhoef zich jaarlijks een bescheiden inkomen te verwerven. De jaarstukken wijzen daar naar het oordeel van het hof voldoende op. Dat die jaarstukken gemanipuleerd zijn, heeft Swellengrebel wel aangevoerd maar niet voldoende concreet toegelicht. Andere inkomsten dan die Verhoef genereert uit de exploitatie van de hoeve heeft Verhoef naar zijn zeggen niet. Weliswaar bezit hij onroerend goed, maar de huuropbrengsten evenaren de financieringslasten, aldus Verhoef tijdens de descente. In dit verband heeft Swellengrebel in eerste aanleg een stuk overgelegd waaruit zou volgen dat Verhoefs bezittingen hypotheekvrij zouden zijn, maar die productie 8 verwijst naar Achterveldseweg 32, het adres van het gepachte. De bezittingen van Verhoef liggen volgens productie 7 alle aan de Hessenweg te Achterveld. Bij productie 19 in eerste aanleg heeft Verhoef bovendien de hypothecaire berichten van het Kadaster ten aanzien van zijn bezittingen overgelegd. Hieruit blijkt dat deze bezittingen zijn bezwaard met hypotheek-rechten.&lt;/p&gt;&lt;p&gt;4.17 Mede in aanmerking genomen hetgeen het hof onder 4.12 heeft overwogen, oordeelt het hof dat Verhoef het gepachte bedrijfsmatig exploiteert. In zoverre sluit het hof zich aan bij de overweging van de pachtkamer in eerste aanleg onder 2.10. Ook de tweede grondslag van de vordering van Swellengrebel faalt dus.&lt;/p&gt;&lt;p&gt;4.18 Voor (nadere) bewijslevering ziet het hof geen aanleiding. Wat het onderhoud betreft, verwijst het hof naar 4.7, 4.10, 4.11 en 4.12 waar de stellingen van Swellengrebel afdoende zijn besproken. De stellingen dat Verhoef geen melk levert en vrijwel nooit op het gepachte aanwezig is, heeft Verhoef gemotiveerd weersproken. Bovendien hebben de leden van de pachtkamer tijdens de plaatsopneming geen bevestiging voor de stellingen waargenomen, integendeel. Het hof verwijst naar respectievelijk rov. 4.16 en 4.7. Swellengrebel was bij die plaatsopneming samen met zijn rentmeester aanwezig en heeft bij die gelegenheid geen feitelijkheden aangeduid die bedoelde stellingen kunnen motiveren.&lt;/p&gt;&lt;p&gt;&lt;span class="Onderstreept"&gt;In het incidenteel hoger beroep&lt;/span&gt;&lt;/p&gt;&lt;p&gt;4.19 Het zomerhuisje in geding heeft Verhoef gebouwd. Hij onderhoudt dit ook zelf. Zoals de leden van de pachtkamer tijdens de descente hebben geconstateerd, bevindt het zomer-huisje zich in redelijke staat van onderhoud. Swellengrebel heeft in het verleden toestem-ming gegeven aan Verhoef om het zomerhuisje te verhuren. Verhoef heeft dat ook jarenlang gedaan. Op het moment dat Swellengrebel ervan op de hoogte kwam dat het zomerhuisje door een dame van/met lichte zeden werd gehuurd, heeft Swellengrebel de toestemming ingetrokken. Niet valt in te zien dat Swellengrebel daarmee misbruik heeft gemaakt van zijn bevoegdheden of dat zijn handelen naar maatstaven van redelijkheid en billijkheid onaan-vaardbaar is. Dat Swellengrebel eerder op de hoogte was van het (promiscue) gebruik van het zomerhuisje en de toestemming louter heeft ingetrokken vanwege het verliezen van de verlengingsprocedure heeft Verhoef onvoldoende concreet toegelicht. Het hof onderkent wel dat Verhoef de huurinkomsten uit het zomerhuisje node mist, maar overweegt dat partijen hier alleen in overleg tot een nieuwe verhuur kunnen komen, mogelijk een zomerverhuur onder regie van Swellengrebel of de rentmeester. Afdwingbare rechten heeft Verhoef op dit punt niet.&lt;/p&gt;&lt;h3&gt;Slotsom&lt;/h3&gt;&lt;p&gt;4.20 Zowel het principaal als het incidenteel hoger beroep falen. Partijen zullen over en weer als de in het ongelijk te stellen partij in de kosten van de respectieve hoger beroepen worden veroordeeld. De kosten voor de procedure in het principaal hoger beroep aan de zijde van Verhoef zullen worden vastgesteld op € 291 aan griffierecht en op € 1.788 aan salaris advocaat (2 punten x tarief II). Als niet weersproken zal het hof ook de gevorderde wettelijke rente over de proceskosten en de nakosten toewijzen zoals hierna vermeld. De kosten voor de procedure in het incidenteel hoger beroep aan de zijde van Swellengrebel zullen worden vastgesteld op € 447 (1 punt x tarief II x 0,5).&lt;/p&gt;&lt;h3&gt;5 De beslissing&lt;/h3&gt;&lt;p&gt;Het hof, recht doende in hoger beroep:&lt;/p&gt;&lt;p&gt;&lt;span class="Onderstreept"&gt;in het principaal en in het incidenteel hoger beroep&lt;/span&gt;&lt;/p&gt;&lt;p&gt;bekrachtigt het vonnis van de pachtkamer (rechtbank Arnhem, sector kanton, locatie Wageningen) van 26 september 2012;&lt;/p&gt;&lt;p&gt;&lt;span class="Onderstreept"&gt;in het principaal hoger beroep&lt;/span&gt;&lt;/p&gt;&lt;p&gt;veroordeelt Swellengrebel in de kosten van het hoger beroep, tot aan deze uitspraak aan de zijde van Verhoef vastgesteld op € 291 voor griffierecht en op € 1.788 voor salaris overeenkomstig het liquidatietarief en te voldoen binnen veertien dagen na dagtekening van dit arrest, en - voor het geval voldoening binnen bedoelde termijn niet plaatsvindt - te vermeerderen met de wettelijke rente te rekenen vanaf bedoelde termijn voor voldoening;&lt;/p&gt;&lt;p&gt;veroordeelt Swellengrebel in de nakosten, begroot op € 131, met bepaling dat dit bedrag zal worden verhoogd met € 68 in geval hij niet binnen veertien dagen na aanschrijving aan deze uitspraak heeft voldaan én betekening heeft plaatsgevonden, een en ander vermeerderd met de wettelijke rente te rekenen vanaf veertien dagen na aanschrijving én betekening;&lt;/p&gt;&lt;p&gt;&lt;span class="Onderstreept"&gt;in het incidenteel hoger beroep&lt;/span&gt;&lt;/p&gt;&lt;p&gt;veroordeelt Verhoef in de kosten van het hoger beroep, tot aan deze uitspraak aan de zijde van Swellengrebel vastgesteld op € 447 voor salaris overeenkomstig het liquidatietarief;&lt;/p&gt;&lt;p&gt;&lt;span class="Onderstreept"&gt;in het principaal en in het incidenteel hoger beroep&lt;/span&gt;&lt;/p&gt;&lt;p&gt;verklaart dit arrest voor zover het de hierin vermelde proceskostenveroordelingen betreft uitvoerbaar bij voorraad.&lt;/p&gt;&lt;h3&gt;Noot&lt;/h3&gt;&lt;p&gt;In dit arrest is onder meer aan de orde of er sprake is van bedrijfsmatige landbouw. Het Hof herhaalt de criteria uit het arrest Boetzelaer/Weenink van 12 mei 2009 &lt;span class="Cursief"&gt;Agr.r&lt;/span&gt;. 2009, 5535, maar voegt er uitdrukkelijk aan toe dat dat gezichtspunten zijn , geen vereisten. Deze gezichtspunten moeten in onderling verband worden beschouwd, met inachtneming van de overige omstandigheden van het geval.&lt;/p&gt;&lt;p&gt;Ondanks de geringe omvang van het bedrijf komt het Hof toch tot de conclusie dat pachter het gepachte bedrijfsmatig exploiteert. Het betreft de pacht van een hoeve van bijna 8 ha, het bedrijf heeft in totaal de beschikking over 11 ha grond en het veebestand bestaat uit 17 koeien, een fokstier, 8 stuks jongvee en 100 kippen. De omvang van het bedrijf is niet het enige relevante gegeven. Het Hof hecht veel waarde aan het gegeven dat de marginale exploitatie van het bedrijf de pachter, die als alleenstaande kennelijk sober leeft – zo volgt uit het arrest - een bescheiden inkomen oplevert. Daarmee spelen de persoonlijke omstandigheden van de pachter een grote rol bij de vraag of er al dan niet sprake is van bedrijfsmatige landbouw. Dat is niet nieuw, dat kwam ook aan de orde in het arrest Koeckhoven/Geertsema (Pachtkamer Hof Arnhem 4 september 2012 en 5 januari 2013 &lt;span class="Cursief"&gt;Agr.r.&lt;/span&gt; 2013, 5715) , waarin het Hof de positie van de voorgestelde pachter (erfgenaam) die het bedrijf van zijn overleden broer wilde overnemen, op relevante punten anders waardeerde en concludeerde dat er bij de voorgestelde pachter geen sprake was van een voornemen tot bedrijfsmatige exploitatie.&lt;/p&gt;&lt;p&gt;Het Hof neemt in dit arrest bij de beoordeling of er sprake is van bedrijfsmatige exploitatie voorts in aanmerking dat de hoeve geen uitbreidingsmogelijkheden lijkt te hebben en dat het niet in de lijn der verwachtingen ligt dat de hoeve na het einde aan een nieuwe pachter ter beschikking kan worden gesteld, mede gelet op de onderhoudstoestand van de gebouwen. Deze omstandigheden kunnen niet onder één van de eerder genoemde gezichtspunten worden geschaard en zijn daarmee te scharen onder “overige omstandigheden” die bij de beoordeling kunnen worden betrokken. Of de hoeve al dan niet aan een nieuwe pachter ter beschikking kan worden gesteld, lijkt mij geen vraag die thuis hoort bij de beoordeling of er sprake is van een bedrijfsmatige exploitatie. Het gaat om de vraag of de exploitatie door deze pachter als bedrijfsmatig kan worden beschouwd. Wat de verpachter daarna met het object zou willen doen, is mijns inziens in dat kader geen relevant gegeven. Dat geldt ook voor de vraag of er uitbreidingsmogelijkheden zijn. Het maakt in ieder geval de inschatting of de bedrijfsvoering nog steeds gekwalificeerd kan worden als bedrijfsmatige landbouw er niet eenvoudiger op.&lt;/p&gt;&lt;p&gt;Tot slot is aan de orde of de verpachter toestemming moet geven voor de verhuur van een zomerhuisje dat door pachter op het gepachte is gebouwd. De in het verleden gegeven toestemming was door verpachter ingetrokken toen bleek dat het zomerhuisje aan een “dame van/met lichte zeden” (het juiste voorzetsel wordt in het midden gelaten) werd verhuurd. Verpachter heeft die toestemming mogen intrekken, ook als de pachter het gebruik zou willen beperken tot reguliere zomerverhuur. In het arrest Backbier/Dassen (Pachtkamer Hof Arnhem, 7 februari 2012, &lt;span class="Cursief"&gt;Agr.r.&lt;/span&gt; 2012, 5686), waar het ging om een toestemming om een deel van het gepachte als recreatieappartement te mogen verhuren, verwees het Hof de pachter naar de procedure ex art. 7: 348 lid 2 BW (de machtiging van de grondkamer). In dit arrest wordt kort overwogen dat pachter op dat punt geen afdwingbare rechten heeft.&lt;/p&gt;&lt;p&gt;E.H.M. Harbers&lt;/p&gt;&lt;p class="JurisprudentieArtikelnummer"&gt;5769&lt;/p&gt;&lt;p class="BroodtekstSchreefloos"&gt;Hof Arnhem-Leeuwarden, 27 mei 2014, ECLI:NL:GHARL:2014:4245&lt;/p&gt;&lt;p class="BroodtekstSchreefloos"&gt;(Doude van Troostwijk / Wismeijer)&lt;/p&gt;&lt;p class="BroodtekstSchreefloos"&gt;(mrs. W.L. Valk, G.P.M. van den Dungen en Th.C.M. Willemse en de deskundige leden mr. F.J.A. baron Van Verschuer en ir. H.K.C. Roelofsen)&lt;/p&gt;&lt;h3&gt;Opzegging. Belangenafweging. Ontruimings- termijn.&lt;/h3&gt;&lt;p&gt;[Burgerlijk Wetboek, art. 7:370]&lt;/p&gt;&lt;p&gt;&lt;span class="Cursief"&gt;Bij de belangenafweging pachter–verpachter van art. 7:370, eerste lid, onder c, kunnen alle belangen worden betrokken, ook niet-landbouwkundige. In casu zijn de belangen van de pachter uiterst beperkt, terwijl de verpachter zowel een financieel belang heeft als een belang vanuit monumentenzorg. Volgt ontbinding, ontruimingstermijn van een jaar.&lt;/span&gt;&lt;/p&gt;&lt;p&gt;Met noot D.W. Bruil&lt;/p&gt;&lt;p&gt;Inzake&lt;/p&gt;&lt;p&gt;Frederik August Doude van Troostwijk,&lt;/p&gt;&lt;p&gt;wonende te Bussum,&lt;/p&gt;&lt;p&gt;appellant,&lt;/p&gt;&lt;p&gt;hierna: Doude van Troostwijk,&lt;/p&gt;&lt;p&gt;advocaat: mr. F.A.M. Knüppe,&lt;/p&gt;&lt;p&gt;tegen:&lt;/p&gt;&lt;p&gt;Dick J. Wismeijer,&lt;/p&gt;&lt;p&gt;wonende te Nieuwersluis,&lt;/p&gt;&lt;p&gt;geïntimeerde,&lt;/p&gt;&lt;p&gt;hierna: Wismeijer,&lt;/p&gt;&lt;p&gt;advocaat: mr. C.F. van Helvoirt.&lt;/p&gt;&lt;h3&gt;1 Het geding in eerste aanleg&lt;/h3&gt;&lt;p&gt;Voor het geding in eerste aanleg verwijst het hof naar de inhoud van de vonnissen van 22 juni 2011 en 14 maart 2012 die de pachtkamer van de rechtbank Utrecht, sector handel en kanton, locatie Utrecht, tussen Doude van Troostwijk als eiser en Wismeijer als gedaagde heeft gewezen.&lt;/p&gt;&lt;h3&gt;2 Het geding in hoger beroep&lt;/h3&gt;&lt;p&gt;2.1 Het verloop van de procedure blijkt uit:&lt;/p&gt;&lt;p&gt;- de dagvaarding in hoger beroep d.d. 11 april 2012,&lt;/p&gt;&lt;p&gt;- de memorie van grieven,&lt;/p&gt;&lt;p&gt;- de memorie van antwoord,&lt;/p&gt;&lt;p&gt;- de pleidooien overeenkomstig de pleitnotities. Hierbij is akte verleend van de stukken die bij bericht van 27 september 2013 door mr. Snijders namens Doude van Troostwijk zijn ingebracht,&lt;/p&gt;&lt;p&gt;- een akte van Wismeijer en een antwoordakte,&lt;/p&gt;&lt;p&gt;2.2 Vervolgens hebben partijen de stukken voor het wijzen van arrest aan het hof overgelegd en heeft het hof arrest bepaald.&lt;/p&gt;&lt;h3&gt;3 De vaststaande feiten&lt;/h3&gt;&lt;p&gt;Het hof gaat in hoger beroep uit van de volgende feiten.&lt;/p&gt;&lt;p&gt;3.1 In juli 1958 is een pachtovereenkomst tot stand gekomen tussen de vaders van partijen. Deze pachtovereenkomst had betrekking op de hofstede Sterreschans, bestaande uit een hoofdhuis met deel, hooiberg, wagenschuur met annexe paardenstal, jongveestal, de zogenaamde noordschuur en bijbehorende landerijen, tezamen ongeveer 12.34.02 ha groot. Deze pachtovereenkomst is goedgekeurd op 13 november 1958. Op 25 maart 1970 hebben de vaders van partijen wederom een pachtovereenkomst gesloten ter zake van ongeveer hetzelfde pachtobject. Deze overeenkomst is op 26 augustus 1970 goedgekeurd.&lt;/p&gt;&lt;p&gt;3.2 Per 1 mei 1989 is Wismeijer zijn vader als pachter opgevolgd. Na het overlijden van zijn vader op 5 juni 1993, is Doude van Troostwijk op grond van de notariële verdelingsakte van 6 oktober 1999 eigenaar geworden van het verpachte.&lt;/p&gt;&lt;p&gt;3.3 Doude van Troostwijk heeft bij brief van 16 juli 2010 de pachtovereenkomst opgezegd omdat de bedrijfsvoering niet is geweest zoals een goede pachter betaamt, althans Wismeijer als pachter ernstig tekort is geschoten in de nakoming van zijn verplichtingen. Daarnaast heeft Doude van Troostwijk zich erop beroepen dat een redelijke afweging van de belangen van hem bij beëindigen van de overeenkomst tegen die van Wismeijer in zijn voordeel uitvalt. Wismeijer heeft zich tegen de opzegging verzet bij brief van 27 augustus 2010.&lt;/p&gt;&lt;h3&gt;4 De motivering van de beslissing in hoger beroep&lt;/h3&gt;&lt;p&gt;4.1 In eerste aanleg heeft Doude van Troostwijk na wijziging van eis gevorderd te bepalen dat de pachtovereenkomst zal eindigen met ingang van 1 mei 2012 dan wel met ingang van 1 mei 2013 of een door de pachtkamer vast te stellen datum, met veroordeling van Wis-meijer tot ontruiming van het verpachte en oplevering daarvan aan Doude van Troostwijk op straffe van een dwangsom van € 2.500 per dag dat Wismeijer daarmee in gebreke mocht blijven, en met veroordeling van Wismeijer in de kosten van de procedure. Wismeijer heeft verweer gevoerd. De pachtkamer heeft – voor zover thans van belang – bij eindvonnis geoordeeld dat de beëindiging van de pachtovereenkomst niet gegrond kan worden op tekortkomingen van de pachter. Ten aanzien van de belangenafweging heeft de pachtkamer overwogen dat Wismeijer in voldoende mate heeft aangetoond dat hij een zwaarwegend belang heeft bij voortzetting van de pachtovereenkomst en dat niet is gebleken dat de belangen van Doude van Troostwijk bij beëindigen daarvan zwaarder dienen te wegen. Het hoger beroep richt zich tegen het eindvonnis van 14 maart 2012.&lt;/p&gt;&lt;p&gt;4.2 Het hof ziet aanleiding eerst grief 8 te bespreken. Naar het hof en Wismeijer hebben begrepen, wenst Doude van Troostwijk in de appelprocedure alleen de belangenafweging aan zijn vordering tot beëindiging ten grondslag te leggen. Doude van Troostwijk heeft daartoe gesteld dat hij met de jaarlijkse pachtopbrengsten verlies lijdt op de exploitatie van de buitenplaats. Indien de buitenplaats op andere wijze geëxploiteerd zou worden, zou – op termijn – een bescheiden positief resultaat te behalen zijn. Van Doude van Troostwijk heeft een en ander, ook nog voorafgaand aan het pleidooi, onderbouwd. Wismeijer heeft de plannen met de buitenplaats bekritiseerd en gesteld dat hij belang heeft bij behoud van de pacht. Het hof vat de belangen over een weer hierna samen.&lt;/p&gt;&lt;p&gt;&lt;span class="Cursief"&gt;Belangen van Doude van Troostwijk&lt;/span&gt;&lt;/p&gt;&lt;p&gt;4.3 Het verpachte is onderdeel van een (NSW)landgoed dat verder bestaat uit een parkaanleg en een bos met twee schuren. Het vormt een “ferme ornie” met het aan de overzijde van de weg gelegen huis Sterreschans met park en moestuin. De hoeve en het parkbos zijn aangewezen als een rijksmonument. Naast de buitenplaats ligt het fort Nieuwersluis, een beschermd dorpsgezicht. De hofstede maakt deel uit van de Ecologische hoofdstructuur, Het Groene Hart en de Hollandse Waterlinie. Het heeft archeologische, cultuurhistorische, botanische en maatschappelijke waarde. Doude van Troostwijk heeft zich ten doel gesteld de monumentale waarde van hofstede Sterreschans te versterken en gebouwen te restaureren op een wijze die past bij de historische buitenplaats en bovendien noodzakelijk is in verband met de eisen uit de Monumentenwet 1988. De huidige exploitatie, met onder meer pachtinkomsten van ruim € 10.000 in 2012, is volgens Doude van Troostwijk zeer verliesgevend. Dit vindt steun in het bedrijfsplan van 15 oktober 2009 van Rentmeesterkantoor ‘t Schoutenhuis (productie 15 in eerste aanleg van Doude van Troostwijk), ook indien de kritiek van Wismeijer op (de meerjarenonderhoudsbegroting bij) het bedrijfsplan in acht wordt genomen, en de persoonsgebonden aftrek van Doude van Troostwijk blijkens de aanslag IB/PVV 2008 (productie 22 in eerste aanleg van Doude van Troostwijk).&lt;/p&gt;&lt;p&gt;4.4 Doude van Troostwijk heeft twee serieuze gegadigden gevonden die naast elkaar de gebouwen op andere dan landbouwkundige wijze wensen te exploiteren. Doude van Troost-wijk heeft in dat verband, maar ook los daarvan, plannen om de buitenplaats verder te ontwikkelen, onder meer voor natuur- en recreatiedoeleinden, welke plannen de steun hebben van de provincie Utrecht (producties 10 en 17 in hoger beroep van Doude van Troostwijk). Een perspectief op behoud van de historische buitenplaats is volgens Doude van Troostwijk in dat geval veel beter gewaarborgd dan bij voortzetting van de pacht.&lt;/p&gt;&lt;p&gt;4.5 Voorafgaand aan het pleidooi heeft Doude van Troostwijk een Ontwikkelplan Buitenplaats Hofstede Sterreschans overgelegd waarin tevens een – nog vertrouwelijke – begroting is opgenomen (productie 17, laatste bijlage). Daarin zijn kosten voor aanpassingen opgenomen (€ 600.000) en andere aanloopkosten die Doude van Troostwijk moet maken alvorens de buitenplaats door derden in gebruik kan worden genomen. Ter zitting heeft de zoon van Doude van Troostwijk, ing. M.A. Doude van Troostwijk, de plannen toegelicht. Wismeijer heeft daarop bij monde van zijn raadsman gereageerd.&lt;/p&gt;&lt;p&gt;4.6 Uit het ontwikkelplan volgt dat bij een ontwikkeling waar de boerderij wordt verhuurd en acht kavels alsmede een multifunctionele bedrijfslocatie worden ontwikkeld, naast de herinrichting/restauratie van de parkaanleg en de vijver, na vier jaar een bescheiden winst geboekt zou kunnen worden. De exploitanten die interesse hebben getoond (Vontin en Tra-galux) willen op de buitenplaats dagbesteding en zorgwoningen respectievelijk events en trainingen aanbieden.&lt;/p&gt;&lt;p&gt;&lt;span class="Cursief"&gt;Belangen van Wismeijer&lt;/span&gt;&lt;/p&gt;&lt;p&gt;4.7 Het bedrijf van Wismeijer bestaat per einde 2012 uit het gepachte (ca. 12 ha grasland) en 0,95 hectare grasland op basis van een grondgebruikersverklaring. Het bedrijf beschikt over 85.350 kg melkquotum. Aan levende have heeft Wismeijer 25 koeien, een fokstier, 17 stuks jongvee, 20 ooien en een ram. De winst uit het pachtbedrijf is beperkt (gemiddeld € 8.026 in de jaren 2009 – 2012). Het overzicht dat Wismeijer in eerste aanleg heeft overgelegd ter zake de opbrengsten in de jaren 2005 – 2009 (productie 6 bij conclusie van antwoord) leidt tot een gemiddeld bedrijfsresultaat van € 6.104,60. Weliswaar heeft de accountant van Wismeijer aangevoerd dat enkele in de jaarrekeningen opgenomen posten anders gewaardeerd of niet meegerekend moeten worden, waardoor het resultaat wijzigt, maar het hof gaat daaraan voorbij. Uitgangspunt is dat voor de berekening van het bedrijfsresultaat uitgegaan wordt van een gemiddelde van tenminste drie jaarrekeningen. In dit geval zijn cijfers over de jaren 2005 – 2012 voorhanden. Uitgegaan mag worden dat incidentele mee- en tegenvallers genivelleerd worden.&lt;/p&gt;&lt;p&gt;4.8 Het resultaat van het bedrijf is in de jaren 2009 – 2012 sterk verhoogd door “overige bedrijfsopbrengsten” waarvan onderdeel uitmaakt “werk voor derden” tot een bedrag van ongeveer € 10.000 per jaar. Wismeijer heeft niet gesteld dat dit werk afhankelijk is van het pachtbedrijf en Doude van Troostwijk heeft aangevoerd dat het gaat om beheer van een dierenweide elders. Indien het werk voor derden niet wordt meegerekend, lijdt Wismeijer verlies in het pachtbedrijf.&lt;/p&gt;&lt;p&gt;4.9 Gelet op de huidige staat van de hoeve en de omgeving, de beperkingen die ook volgens de adviseur van Wismeijer (vgl. productie 24 bij conclusie van dupliek) op het complex rusten en het standpunt in deze van Doude van Troostwijk, is niet voorzienbaar dat Wismeijer zijn bedrijfsvoering kan uitbreiden en moderniseren tot het niveau van een aan de eisen van de tijd aangepaste melkveehouderij. Wismeijer heeft in dit verband onder verwijzing naar de brief van 10 april 2008 (productie 7 bij conclusie van antwoord) en de verbouwing van de jongveestal in 2008, nog gesteld dat hij daarin wordt tegengewerkt door Doude van Troostwijk, maar concrete activiteiten die erop gericht zijn het bedrijf uit te breiden of te moderniseren zijn overigens gesteld noch gebleken, behoudens de verharding van een kavel-pad en de aankoop van 20.000 kg melkquotum.&lt;/p&gt;&lt;p&gt;4.10 Wismeijer heeft aangevoerd dat hij investeringen heeft gedaan die in de belangenafweging moet worden betrokken. Als productie 35 bij memorie van antwoord heeft Wismeijer facturen van zijn investeringen overgelegd. De kosten zijn tevens opgenomen in de jaarrekeningen. Blijkens de jaarrekening betreft het kosten uit 2008 en 2009 voor stalinrichting (€ 2.079), betonverharding (€ 2.904) en de aanleg van een kavelpad (€ 833). Daarnaast heeft Wismeijer in mei 2006 een veewagen gekocht voor € 6.843 en in april 2007 een gebruikte mesttank met bemester voor € 2.750. Daar zijn in november 2010 een kunstmeststrooier voor € 850, in maart 2011 een zes kuub silo van € 1.488 en in augustus 2011 een tweedehands schotelmaaier voor € 1.166 bijgekomen. Blijkens de jaarrekening over boekjaar 2012 is de totale boekwaarde van deze investeringen per 31 december 2012 € 7.610. In 2009 heeft Wismeijer daarnaast 20.000 kg melkquotum aangekocht. Ook na die uitbreiding is de verhouding tussen de omvang van het quotum (85.350 kg in 2012) en het aantal melkkoeien (25 stuks) zodanig dat sprake is van een min of meer extensieve exploitatie. Gelet op de geringe omvang van het melkveebedrijf van Wismeijer zijn er slechts zeer beperkt mogelijkheden om op eigen krachten te groeien tot een bedrijf met een opbrengst die substantieel bijdraagt aan het gezinsinkomen.&lt;/p&gt;&lt;p&gt;4.11 Wismeijer heeft buiten de melkveehouderij een functie als adviseur bij LTO Noord Projecten en zijn vrouw heeft een praktijk voor mondhygiëne. Blijkens de overgelegde jaaropgaven loondienst 2009 - 2012 van Wismeijer en het overzicht van de inkomsten van het gezin Wismeijer 2009-2012 (respectievelijk producties 46 en 45 van Wismeijer) is het verzamelinkomen IB van Wismeijer en zijn vrouw gemiddeld ongeveer € 63.500 per jaar.&lt;/p&gt;&lt;p&gt;&lt;span class="Cursief"&gt;Belangenafweging&lt;/span&gt;&lt;/p&gt;&lt;p&gt;4.12 Een vordering tot beëindiging kan de rechter toewijzen op de grond dat een redelijke afweging van de belangen van de verpachter bij beëindiging van de overeenkomst tegen die van de pachter bij verlenging van de overeenkomst in het voordeel van de verpachter uitvalt (artikel 7: 370 lid 1 onder c BW). Deze belangenafweging is een open norm waarbij alle, ook niet landbouwkundige, belangen een rol kunnen spelen.&lt;/p&gt;&lt;p&gt;4.13 Gelet op de beperkte, zo niet negatieve inkomsten van Wismeijer uit het pachtbedrijf, het verzamelinkomen van Wismeijer en zijn echtgenote (vooral uit andere functies), en de beperkte omvang van recente investeringen, is het landbouwkundige belang van Wismeijer en zijn gezin bij voortzetting van de pacht uiterst beperkt. Het hof realiseert zich zeer wel dat Wismeijer en zijn gezin daarnaast een woonbelang hebben, omdat het immers de pacht van een hoeve betreft, terwijl beëindiging van de pacht hen ook overigens zal treffen in de wijze waarop zij hun leven hebben ingericht. Laatstbedoelde belangen hebben in het kader van art. 7:370 lid 1 onder c BW echter slechts een betrekkelijk gewicht. Doude van Troostwijk heeft voldoende gesteld en met producties aannemelijk gemaakt dat hij niet alleen in financiële zin maar ook met het oog op het behoud van de aan hem toebehorende historische buitenplaats in aanzienlijke mate gebaat is bij beëindiging van de pacht. Het hof oordeelt op grond van al het vorenstaande, mede in onderling verband bezien, dat een redelijke afweging van de belangen in het voordeel van Doude van Troostwijk uitvalt. Grief 8 slaagt en de vordering tot beëindiging ligt daarmee voor toewijzing gereed.&lt;/p&gt;&lt;p&gt;4.14 Doude van Troostwijk heeft bij deze stand van zaken bij de (verdere) bespreking van de grieven 1 tot en met 7, grief 9 en (eerste) grief 10 geen belang meer.&lt;/p&gt;&lt;p&gt;4.15 De data waartegen Doude van Troostwijk de pachtovereenkomst heeft opgezegd en (primair en subsidiair) gevorderd heeft te beëindigen, zijn inmiddels verstreken. Het hof zal de datum van beëindiging vaststellen op 1 november 2014. Bij bespreking van de vraag van welke pachtovereenkomst dient te worden uitgegaan, die uit 1958 of die uit 1970, hebben partijen geen belang meer.&lt;/p&gt;&lt;p&gt;4.16 Omdat Wismeijer en zijn gezin moeten omzien naar een andere woning (en eventueel bedrijfslocatie) en de bedrijfsmiddelen moet verplaatsen of verkopen, terwijl de pacht eindigt op grond van een belangenafweging, is het redelijk om Wismeijer na beëindiging nog een ruime ontruimingstermijn te gunnen. Het hof zal de datum van ontruiming vaststellen op 1 mei 2015. Gedurende deze ontruimingstermijn is Wismeijer geen pacht verschuldigd. Ook is artikel 7:359 BW niet van toepassing omdat Wismeijer het (dan voormalige) gepachte niet onrechtmatig onder zich houdt. De gevorderde dwangsom zal het hof verminderen en maximeren als na te melden.&lt;/p&gt;&lt;h3&gt;Slotsom&lt;/h3&gt;&lt;p&gt;4.17 Grief 8 slaagt zodat het bestreden vonnis moet worden vernietigd. Bij bespreking van de overige grieven heeft Doude van Troostwijk geen belang meer. De vordering van Doude van Troostwijk zal alsnog worden toegewezen. Als de in het ongelijk te stellen partij zal het hof Wismeijer in de kosten van beide instanties veroordelen. In zoverre slaagt de (tweede) grief 10. Dat Doude van Troostwijk zijn vordering in hoger beroep heeft beperkt doet er niet aan af dat Wismeijer als de in het ongelijk te stellen partij is te beschouwen.&lt;/p&gt;&lt;p&gt;4.18 De kosten voor de procedure in eerste aanleg aan de zijde van Doude van Troostwijk zullen worden vastgesteld op:&lt;/p&gt;&lt;p&gt;- explootkosten € 87,93&lt;/p&gt;&lt;p&gt;- griffierecht € 71&lt;/p&gt;&lt;p&gt;- salaris advocaat € 1.500 (3 punten x tarief € 500)&lt;/p&gt;&lt;p&gt;Totaal € 1.658,93.&lt;/p&gt;&lt;p&gt;De kosten voor de procedure in hoger beroep zullen worden vastgesteld op:&lt;/p&gt;&lt;p&gt;- explootkosten € 90,64&lt;/p&gt;&lt;p&gt;- griffierecht € 291&lt;/p&gt;&lt;p&gt;- salaris advocaat € 3.129 (3,5 punten x tarief 894)&lt;/p&gt;&lt;p&gt;Totaal € 3.510,64.&lt;/p&gt;&lt;p&gt;4.19 In verband met de tweede volzin van artikel 7:396 lid 2 BW zal het hof alleen de proceskostenveroordeling uitvoerbaar bij voorraad verklaren.&lt;/p&gt;&lt;h3&gt;5 De beslissing&lt;/h3&gt;&lt;p&gt;Het hof, recht doende in hoger beroep:&lt;/p&gt;&lt;p&gt;vernietigt het vonnis van de pachtkamer te Utrecht van 14 maart 2012 en doet opnieuw recht:&lt;/p&gt;&lt;p&gt;stelt het tijdstip waarop de tussen partijen bestaande pachtovereenkomst eindigen vast op 1 november 2014;&lt;/p&gt;&lt;p&gt;veroordeelt Wismeijer om het verpachte uiterlijk op 1 mei 2015 geheel te ontruimen en aan Doude van Troostwijk op te leveren, een en ander onder verbeurte van een ten behoeve van Doude van Troostwijk onmiddellijk opeisbare dwangsom van € 500 per dag, voor elke dag, een gedeelte van een dag voor een gehele dag gerekend, dat hij in gebreke mocht blijven om aan dit arrest te voldoen, met een maximum van € 50.000;&lt;/p&gt;&lt;p&gt;veroordeelt Wismeijer in de kosten van beide instanties, tot aan de bestreden uitspraak aan de zijde van Doude van Troostwijk voor de eerste aanleg vastgesteld op € 1.658,93 en tot aan deze uitspraak voor het hoger beroep vastgesteld op € 3.510,64 en verklaart dit arrest wat betreft deze kostenveroordeling uitvoerbaar bij voorraad.&lt;/p&gt;&lt;h3&gt;Noot&lt;/h3&gt;&lt;p&gt;Een verpachter kan op verschillende manieren trachten een einde te maken aan een pachtovereenkomst. In de in deze uitspraak aan de orde zijnde casus lijken deze mogelijkheden ruimschoots aanwezig: wanprestatie (bedrijft de pachter nog bedrijfsmatige landbouw?), een andere bestemming (niet-landbouwkundig gebruik). In hoger beroep kiest de verpachter voor de belangenafweging, art. 7:370, aanhef en onder c). Deze beëindigingsgrond komt niet vaak aan de orde, maar uniek is het ook weer niet, zie bijvoorbeeld Pachtkamer Hof Arnhem-Leeuwarden, 5 februari 2013, &lt;span class="Cursief"&gt;Agr.r&lt;/span&gt;. 2013/5727 (Greeve/Van der Vorm), met noot Harbers). In het arrest Van Dalen/Molensteen kwam de belangenafweging eveneens aan de orde (Hof Arnhem 7 december 2010 en 17 januari 2012, &lt;span class="Cursief"&gt;Agr.r&lt;/span&gt;. 2012/5687). Daar bleek dat de financiële positie van de verpachter een rol kan spelen. Dan dient volgens Harbers in haar annotatie wel te worden aangetoond dat de verpachter in een zeer moeilijk parket zit en de pachter daartegenover een geringer belang heeft. In Van Dalen/Molensteen slaagde de verpachter niet in zijn vordering. In het onderhavige geval lukt het wel: de verpachter heeft aangetoond dat hij zowel in financiële zin als met het oog op de historische gebouwen een aanzienlijk belang heeft bij de beëindiging van de pacht. Het belang van de pachter was betrekkelijk gering: naast het gezinsinkomen uit andere bronnen, stelden de opbrengsten uit het bedrijf niet veel voor. Toch is de uitkomst wel heel vervelend voor de pachter: hij zal ook zijn huis moeten verlaten. Het Hof geeft daarvoor een termijn van een jaar en bepaalt als pleister op de wonde dat hij tot dan geen pacht hoeft te betalen. Al met al zou de pachter beter af zijn geweest als hij had kunnen betogen dat hij geen bedrijfsmatige landbouw pleegde en dat ook voor 2007 al nooit deed, met medeweten en instemming van de verpachter. De pachtovereenkomst wordt dan omgezet in een huurovereenkomst, zie Hof Arnhem 15 februari 2011, &lt;span class="Cursief"&gt;Agr.r&lt;/span&gt;. 2011/5629 (Van de Camp / Hofmans) met noot Harbers.&lt;/p&gt;&lt;p&gt;D.W. Bruil&lt;/p&gt;&lt;p class="Kaderkop"&gt;﻿Ruimtelijke ordening﻿&lt;/p&gt;&lt;p class="JurisprudentieArtikelnummer"&gt;5770&lt;/p&gt;&lt;p class="BroodtekstSchreefloos"&gt;Afdeling Bestuursrechtspraak Raad van State, 23 april 2014, ECLI:NL:RVS:2014:1485&lt;/p&gt;&lt;p class="BroodtekstSchreefloos"&gt;(IJsselmuiden)&lt;/p&gt;&lt;p class="BroodtekstSchreefloos"&gt;(mr. Th.C. van Sloten)&lt;/p&gt;&lt;h3&gt;Bestemmingsplan. Relativiteitsvereiste.&lt;/h3&gt;&lt;p class="BroodtekstSchreefloos"/&gt;&lt;p&gt;[Algemene wet bestuursrecht art. 3:2, 8:69a; Wet ruimtelijke ordening art. 3:1; Wet geurhinder en veehouderij]&lt;/p&gt;&lt;p&gt;&lt;span class="Cursief"&gt;Bij besluit van 4 juli 2013 heeft de raad van de gemeente Kampen een bestemmingsplan vastgesteld. De beroepsgrond van de eigenaar van een kalvermesterij ten aanzien van het woon- en leefklimaat heeft betrekking op de Wet geurhinder en veehouderij. &lt;/span&gt;&lt;/p&gt;&lt;p&gt;&lt;span class="Cursief"&gt;De bepalingen van de Wet geurhinder en veehouderij beogen zowel de belangen van omwonenden bij een goed woon- en leefklimaat als de belangen van bedrijven bij een ongehinderde bedrijfsuitvoering te beschermen. Artikel 8:69a Algemene wet bestuursrecht staat niet een mogelijke vernietiging van het besluit in de weg. Beroep gegrond, besluit wordt vernietigd.&lt;/span&gt;&lt;/p&gt;&lt;p&gt;Met noot R. Benhadi onder nr. 5771&lt;/p&gt;&lt;p&gt;Uitspraak in het geding tussen:&lt;/p&gt;&lt;p&gt;[appellant], wonend te IJsselmuiden, gemeente Kampen,&lt;/p&gt;&lt;p&gt;en&lt;/p&gt;&lt;p&gt;de raad van de gemeente Kampen,&lt;/p&gt;&lt;p&gt;verweerder.&lt;/p&gt;&lt;h3&gt;Procesverloop&lt;/h3&gt;&lt;p&gt;Bij besluit van 4 juli 2013 heeft de raad het bestemmingsplan “Parallelweg 2 IJsselmuiden” vastgesteld.&lt;/p&gt;&lt;p&gt;Tegen dit besluit heeft [appellant] beroep ingesteld.&lt;/p&gt;&lt;p&gt;De raad heeft een verweerschrift ingediend.&lt;/p&gt;&lt;p&gt;De raad heeft een nader stuk ingediend.&lt;/p&gt;&lt;p&gt;Daartoe in de gelegenheid gesteld heeft de [de maatschap] een schriftelijke uiteenzetting gegeven.&lt;/p&gt;&lt;p&gt;De zaak is door een meervoudige kamer van de Afdeling verwezen naar een enkelvoudige.&lt;/p&gt;&lt;p&gt;De Afdeling heeft de zaak ter zitting behandeld op 12 februari 2014, waar [appellant], vertegenwoordigd door H. van Asselt, en de raad, vertegenwoordigd door D. de Jager en A. Emming, zijn verschenen.&lt;/p&gt;&lt;p&gt;Voorts is ter zitting de maatschap, vertegenwoordigd door B. Lowijs, als partij gehoord.&lt;/p&gt;&lt;h3&gt;Overwegingen&lt;/h3&gt;&lt;p&gt;1. Bij de vaststelling van een bestemmingsplan heeft de raad beleidsvrijheid om bestemmingen aan te wijzen en regels te geven die de raad uit een oogpunt van een goede ruimtelijke ordening nodig acht. De Afdeling toetst deze beslissing terughoudend. Dit betekent dat de Afdeling aan de hand van de beroepsgronden beoordeelt of aanleiding bestaat voor het oordeel dat de raad zich niet in redelijkheid op het standpunt heeft kunnen stellen dat het plan strekt ten behoeve van een goede ruimtelijke ordening. Voorts beoordeelt de Afdeling aan de hand van de beroepsgronden of het bestreden besluit anderszins is voorbereid of genomen in strijd met het recht.&lt;/p&gt;&lt;p&gt;2. Het plan voorziet in elf nieuwbouwwoningen op een perceel ten noordoosten van de kern IJsselmuiden dat voorheen in gebruik was voor glastuinbouw.&lt;/p&gt;&lt;p&gt;3. [appellant] betoogt dat het plan niet voorziet in de woningbehoefte binnen de gemeente Kampen. Hij wijst in dit verband op de stagnatie van de woningmarkt en de procedure die heeft geleid tot de uitspraak van de Afdeling van 23 januari 2013, zaak nr. 201201544/1/R1, waarin de raad zich op het standpunt stelde dat zes van de zeven kavels op het perceel aan de Koekoeksweg verkocht waren. Tot op heden is echter slechts één kavel verkocht, aldus [appellant].&lt;/p&gt;&lt;p&gt;3.1. De raad stelt zich, onder verwijzing naar de gebiedsvisie “Dorpsrand IJsselmuiden - Koekoek” waarin het beoogde woningbouwprogramma voor IJsselmuiden tot 2030 nader is uitgewerkt, op het standpunt dat het plan voorziet in een klein deel van de totale woningbehoefte binnen de gemeente. Daarbij wijst de raad op rapporten van het Planbureau voor de Leefomgeving en de Sociaal-Economische Raad waarin staat dat op de lange termijn de regio Kampen blijft groeien in bevolking en aantal huishoudens. Voor de continuïteit van de woningmarkt in Kampen is van belang vast te blijven houden aan de langetermijnambities zoals verwoord in de structuurvisie “Structuurvisie Kampen 2030” (hierna: de structuurvisie) en de Woonvisie Kampen 2010-2020 (hierna: de woonvisie). De raad stelt hierbij dat het aantal woningen past binnen de woonvisie van de gemeente. De verkoop van kavels of woningen komt voor risico van de aanvrager. De situatie bij het project Koekoeksweg 21 is dan ook niet van toepassing op het voorliggende plan.&lt;/p&gt;&lt;p&gt;3.2. In paragraaf 2.3.1 van de plantoelichting staat, onder verwijzing naar de structuurvisie, dat tussen 2005 en 2030 voor de kern IJsselmuiden een woningbouwopgave is geformuleerd van ongeveer 1050 woningen. De structuurvisie is verder uitgewerkt in de woonvisie. Uit paragraaf 2.3.4 van de plantoelichting volgt dat van de totale woningbouwbehoefte binnen Kampen ongeveer 25 procent in IJsselmuiden zal worden gerealiseerd. Hiermee wordt vooral voorzien in de behoefte die voortkomt uit de groei van de huidige bevolking. De in het plan voorziene woningen passen binnen dit woningbouwprogramma, aldus de plantoelichting.&lt;/p&gt;&lt;p&gt;3.3. In paragraaf 2.1 van de gebiedsvisie “Dorpsrand IJsselmuiden - Koekoek” staat dat aan de dorpsrand vorm moet worden gegeven aan een woningbouwopgave van 200 tot 300 woningen. Daarnaast ligt er de vraag om voor de lange termijn ruimte te zoeken voor 500 tot 900 woningen, al naar gelang de behoefte zich ontwikkelt.&lt;/p&gt;&lt;p&gt;3.4. Uit het vorenoverwogene volgt dat de raad voorafgaand aan de vaststelling van het plan onderzoek heeft gedaan naar de behoefte aan woningen in IJsselmuiden en Kampen. Gelet op het vorenstaande ziet de Afdeling in hetgeen [appellant] heeft aangevoerd geen grond voor het oordeel dat de raad zich niet in redelijkheid op het standpunt heeft kunnen stellen dat er behoefte is aan de in het plan voorziene woningen. [appellant] heeft niet aannemelijk gemaakt dat de situatie bij het project Koekoeksweg 21 in dit verband van betekenis is.&lt;/p&gt;&lt;p&gt;Het betoog faalt.&lt;/p&gt;&lt;p&gt;4. [appellant] is eigenaar van de kalvermesterij op het perceel [locatie]. Hij betoogt dat het plan ten onrechte voorziet in woningbouw binnen de geurcontour van zijn kalvermesterij. Daartoe voert [appellant] aan dat uit het geuronderzoek blijkt dat uitvoering van het plan leidt tot een overwegend slechte milieukwaliteit en dat de GGD Nederland adviseert geen gevoelige bestemmingen binnen 250 m van intensieve veehouderijen te bouwen. Voorts betoogt hij dat de woningbouw de exploitatie van zijn bedrijf beperkt.&lt;/p&gt;&lt;p&gt;4.1. De raad stelt dat gelet op artikel 8:69a van de Algemene wet bestuursrecht (hierna: Awb) hetgeen [appellant] heeft aangevoerd met betrekking tot het woon- en leefklimaat van de bewoners van de nieuwe woningen niet kan leiden tot vernietiging van het plan.&lt;/p&gt;&lt;p&gt;4.2. Ingevolge artikel 8:69a van de Awb vernietigt de bestuursrechter een besluit niet op de grond dat het in strijd is met een geschreven of ongeschreven rechtsregel of een algemeen rechtsbeginsel, indien deze regel of dit beginsel kennelijk niet strekt tot bescherming van de belangen van degene die zich daarop beroept.&lt;/p&gt;&lt;p&gt;4.3. Uit de geschiedenis van de totstandkoming van de Wet aanpassing bestuursprocesrecht (Kamerstukken II, 2009/10, 32 450, nr. 3, blz. 18-20) blijkt dat de wetgever ten aanzien van artikel 8:69a van de Awb heeft willen aansluiten bij artikel 1.9 van de Crisis- en herstelwet. Ook met artikel 8:69a van de Awb heeft de wetgever de eis willen stellen dat er een verband moet bestaan tussen een beroepsgrond en de daadwerkelijke reden om een besluit in rechte aan te vechten en dat de bestuursrechter een besluit niet moet vernietigen wegens schending van een rechtsregel die niet strekt tot bescherming van een belang waarin de eisende partij feitelijk dreigt te worden geschaad.&lt;/p&gt;&lt;p&gt;De Afdeling overweegt dat deze beroepsgrond van [appellant] ten aanzien van het woon- en leefklimaat betrekking heeft op de Wet geurhinder en veehouderij (hierna: Wgv). De bepalingen van de Wgv beogen zowel de belangen van de omwonenden bij een goed woon- en leefklimaat als de belangen van bedrijven bij een ongehinderde bedrijfsuitoefening te waarborgen. Deze bepalingen strekken dan ook mede tot bescherming van de belangen van [appellant] nu hij door de bouw van de woningen mogelijk geconfronteerd zal worden met klachten over geurhinder. Artikel 8:69a van de Awb staat dan ook niet aan een mogelijke vernietiging van het bestreden besluit in de weg.&lt;/p&gt;&lt;p&gt;Het betoog van de raad faalt.&lt;/p&gt;&lt;p&gt;4.4. Op de kalvermesterij is het Activiteitenbesluit milieubeheer (hierna: Activiteitenbesluit) van toepassing.&lt;/p&gt;&lt;p&gt;Ingevolge artikel 3.115, eerste lid, van het Activiteitenbesluit is het oprichten, uitbreiden, of wijzigen van een dierenverblijf met dieren met geuremissiefactor verboden, indien de geurbelasting die de inrichting vanwege dierenverblijven waar dieren met geuremissiefactor worden gehouden veroorzaakt, op geurgevoelige objecten die zijn gelegen in de gebieden, bedoeld in tabel 3.115, na de oprichting, uitbreiding of wijziging meer bedraagt dan de in die tabel aangegeven waarden.&lt;/p&gt;&lt;p&gt;In deze tabel is voor een niet-concentratiegebied buiten de bebouwde kom een waarde van 8,0 ouE/m³ opgenomen.&lt;/p&gt;&lt;p&gt;4.5. Voor zover het betoog ziet op de uitbreidingsmogelijkheden van [appellant], overweegt de Afdeling als volgt. [appellant] heeft ter zitting op de verbeelding aangegeven dat het agrarisch bouwvlak op het perceel [locatie] zich uitstrekt ten zuiden van de bestaande bebouwing. Ter zitting is niet duidelijk geworden waar het bouwvlak precies gelegen is. De raad heeft zich derhalve zonder nader onderzoek niet in redelijkheid op het standpunt kunnen stellen dat uitgesloten is dat het bedrijf van [appellant] uitbreidingsmogelijkheden heeft door de reeds in de nabijheid van het plan gelegen woningen ten noorden van het bedrijf van [appellant]. In hetgeen [appellant] heeft aangevoerd ziet de Afdeling aanleiding voor het oordeel dat de raad bij de voorbereiding van het besluit niet de vereiste zorgvuldigheid heeft betracht.&lt;/p&gt;&lt;p&gt;Het betoog slaagt.&lt;/p&gt;&lt;p&gt;4.6. Bij de vaststelling van het plan is de raad uitgegaan van een inrichting waar [appellant] maximaal 120 meststierkalveren en 120 vleeskalveren tot 8 maanden houdt.&lt;/p&gt;&lt;p&gt;Niet in geschil is dat het plangebied niet in een concentratiegebied als bedoeld in artikel 1 van de Wgv ligt en dat het plangebied ligt buiten de bebouwde kom.&lt;/p&gt;&lt;p&gt;4.7. Voor meststierkalveren en vleeskalveren tot acht maanden is in de Regeling geurhinder en veehouderij een geuremissiefactor vastgesteld. Voor de gronden in het plan geldt op grond van voornoemde tabel een maximale voorgrondbelasting van 8 ouE/m3. Het onderzoek naar de geurbelasting van de kalvermesterij van [appellant] op de in het plan voorziene woningen is verricht door Lowijs Advies. De resultaten van dit onderzoek zijn neergelegd in het rapport “Onderzoek geurbelasting” van 28 mei 2013 (hierna: het geuronderzoek). Uit het geuronderzoek volgt dat de wettelijk toegestane voorgrondbelasting voor de reeds bestaande woning in het plangebied ruimschoots wordt overschreden en de milieukwaliteit voor deze woning “extreem slecht” is. Ten aanzien van de overige in het plan voorziene woningen wordt de wettelijk toegestane voorgrondbelasting weliswaar niet overschreden, maar leidt de voorgrondbelasting volgens het geuronderzoek voor een deel van de woningen tot een slechte, tamelijk slechte dan wel matige milieukwaliteit. De algehele conclusie ten aanzien van het woningbouwproject is dat de milieukwaliteit ter plaatse slecht is. In het geval geen sprake is van overschrijding van de wettelijke norm mag niet zonder meer worden aangenomen dat de geurbelasting in overeenstemming is met het vereiste van een goede ruimtelijke ordening. De enkele stelling van de raad dat in het buitengebied meer stankoverlast aanvaardbaar moet worden geacht, is onvoldoende. Gelet op de uitkomsten van het geuronderzoek ziet de Afdeling aanleiding voor het oordeel dat de raad zich niet in redelijkheid op het standpunt heeft kunnen stellen dat voor de in het plan voorziene woningen sprake is van een aanvaardbaar woon- en leefklimaat en dat het plan in overeenstemming is met een goede ruimtelijke ordening.&lt;/p&gt;&lt;p&gt;Het betoog slaagt.&lt;/p&gt;&lt;p&gt;5. Gelet op het voorgaande behoeft de beroepsgrond over de verkeerssituatie als gevolg van de voorziene woningbouw geen behandeling.&lt;/p&gt;&lt;p&gt;6. Het beroep is gegrond. Het bestreden besluit dient wegens strijd met artikel 3:2 van de Awb en artikel 3.1, eerste lid, van de Wet ruimtelijke ordening te worden vernietigd.&lt;/p&gt;&lt;p&gt;7. Uit oogpunt van rechtszekerheid en gelet op artikel 1.2.3 van het Bro, ziet de Afdeling aanleiding de raad op te dragen het hierna in de beslissing nader aangeduide onderdeel van deze uitspraak binnen vier weken na verzending van de uitspraak te verwerken op de landelijke voorziening, www.ruimtelijkeplannen.nl.&lt;/p&gt;&lt;p&gt;8. Van proceskosten die voor vergoeding in aanmerking komen is niet gebleken.&lt;/p&gt;&lt;h3&gt;Beslissing&lt;/h3&gt;&lt;p&gt;De Afdeling bestuursrechtspraak van de Raad van State:&lt;/p&gt;&lt;p&gt;I. verklaart het beroep gegrond;&lt;/p&gt;&lt;p&gt;II. vernietigt het besluit van de raad van de gemeente Kampen van 4 juli 2013 tot vaststelling van het bestemmingsplan “Parallelweg 2 IJsselmuiden”;&lt;/p&gt;&lt;p&gt;III. draagt de raad van de gemeente Kampen op om binnen vier weken na verzending van deze uitspraak ervoor zorg te dragen dat het hiervoor genoemde onderdeel II wordt verwerkt op de landelijke voorziening, www.ruimtelijkeplannen.nl;&lt;/p&gt;&lt;p&gt;IV. gelast dat de raad van de gemeente Kampen aan [appellant] het door hem voor de behandeling van het beroep betaalde griffierecht ten bedrage van € 160,00 (zegge: honderdzestig euro) vergoedt.&lt;/p&gt;&lt;p class="JurisprudentieArtikelnummer"&gt;5771&lt;/p&gt;&lt;p class="BroodtekstSchreefloos"&gt;Afdeling Bestuursrechtspraak Raad van State, &lt;br/&gt;21 mei 2014, ECLI:NL:RVS:2014:1830&lt;/p&gt;&lt;p class="BroodtekstSchreefloos"&gt;(Bijsterhuizen)&lt;/p&gt;&lt;p class="BroodtekstSchreefloos"&gt;(mr. J.A. Hagen)&lt;/p&gt;&lt;h3&gt;Bestemmingsplan. Relativiteitsvereiste.&lt;/h3&gt;&lt;p&gt;[Algemene wet bestuursrecht art. 1:2, 3:2, 8:69a, 8:72; Wet geurhinder en veehouderij]&lt;/p&gt;&lt;p&gt;&lt;span class="Cursief"&gt;Bij besluit van 26 juni 2013 heeft de raad van de gemeente Nijmegen een bestemmingsplan vastgesteld. Beroep richt zich op het feit dat ten onrechte geen onderzoek heeft plaatsgevonden naar geurhinder voor de bedrijven binnen het plangebied, veroorzaakt door de veehouderij op het aangrenzende perceel. De bepalingen van de Wet geurhinder en veehouderij beogen zowel de belangen van omwonenden bij een goed woon- en leefklimaat als de belangen van bedrijven bij een ongehinderde bedrijfsuitvoering te beschermen. Artikel 8:69a Algemene wet bestuursrecht staat niet een mogelijke vernietiging van het besluit in de weg. Beroep gegrond, besluit wordt vernietigd.&lt;/span&gt;&lt;/p&gt;&lt;p&gt;Met noot R. Benhadi&lt;/p&gt;&lt;p&gt;Uitspraak in het geding tussen:&lt;/p&gt;&lt;p&gt;[appellanten], beiden wonend te Nijmegen,&lt;/p&gt;&lt;p&gt;en&lt;/p&gt;&lt;p&gt;de raad van de gemeente Nijmegen,&lt;/p&gt;&lt;p&gt;verweerder.&lt;/p&gt;&lt;h3&gt;Procesverloop&lt;/h3&gt;&lt;p&gt;Bij besluit van 26 juni 2013 heeft de raad het bestemmingsplan “Bijsterhuizen, deelgebied Nijmegen” vastgesteld.&lt;/p&gt;&lt;p&gt;Tegen dit besluit hebben [appellanten] beroep ingesteld.&lt;/p&gt;&lt;p&gt;De raad heeft een verweerschrift ingediend.&lt;/p&gt;&lt;p&gt;De zaak is door een meervoudige kamer van de Afdeling verwezen naar een enkelvoudige.&lt;/p&gt;&lt;p&gt;De Afdeling heeft de zaak ter zitting behandeld op 10 februari 2014, waar [appellant A], bijgestaan door mr. P.J.G. Goumans, advocaat te Helmond, en de raad, vertegenwoordigd door mr. L.C.G. Hoenselaar en drs. M.L.I. Lemmen, beiden werkzaam bij de gemeente, zijn verschenen.&lt;/p&gt;&lt;h3&gt;Overwegingen&lt;/h3&gt;&lt;p&gt;1. Bij de vaststelling van een bestemmingsplan heeft de raad beleidsvrijheid om bestemmingen aan te wijzen en regels te geven die de raad uit een oogpunt van een goede ruimtelijke ordening nodig acht. De Afdeling toetst deze beslissing terughoudend. Dit betekent dat de Afdeling aan de hand van de beroepsgronden beoordeelt of aanleiding bestaat voor het oordeel dat de raad zich niet in redelijkheid op het standpunt heeft kunnen stellen dat het plan strekt ten behoeve van een goede ruimtelijke ordening. Voorts beoordeelt de Afdeling aan de hand van de beroepsgronden of het bestreden besluit anderszins is voorbereid of genomen in strijd met het recht.&lt;/p&gt;&lt;p&gt;2. Het plan heeft grotendeels een conserverend karakter en voorziet in een actuele juridisch-planologische regeling voor een gedeelte van het bedrijventerrein Bijsterhuizen. Het plangebied wordt aan de oostzijde begrensd door de A73, aan de zuidzijde door de N326 en aan de westzijde door de weg Bijsterhuizen. Aan de noordzijde grenst het plangebied aan de watergang de Nieuwe Wetering.&lt;/p&gt;&lt;p&gt;3. Ter zitting hebben [appellanten] de beroepsgrond dat in de planregels niet is verzekerd dat binnen de in het plan opgenomen geurcontour uitsluitend opslag is toegestaan, ingetrokken.&lt;/p&gt;&lt;h3&gt;Ontvankelijkheid&lt;/h3&gt;&lt;p&gt;4. Ingevolge artikel 1:2, eerste lid, van de Algemene wet bestuursrecht (hierna: Awb) wordt onder belanghebbende verstaan: degene wiens belang rechtstreeks bij een besluit is betrokken.&lt;/p&gt;&lt;p&gt;4.1. Het beroep van [appellanten] is onder meer gericht tegen het plandeel met de bestemming “Groen” betreffende de gronden kadastraal bekend als gemeente Neerbosch, sectie L nummers 49 en 50 (hierna: de gronden). [appellanten] hebben als privépersonen beroep ingesteld tegen het plan. Vast staat dat zij in die hoedanigheid eigenaren zijn van de in het plangebied gelegen gronden. Gelet hierop is het beroep van [appellanten], voor zover gericht tegen het plandeel met de bestemming “Groen” betreffende de gronden, ontvankelijk.&lt;/p&gt;&lt;p&gt;4.2. Voorts richt het beroep van [appellanten] zich tegen de plandelen met de bestemmingen “Bedrijventerrein-1” en “Bedrijventerrein-2” in verband met de exploitatie van de bestaande veehouderij op het aan de noordzijde van het plangebied grenzende perceel [locatie] (hierna: het perceel). [appellanten] vrezen dat de aan deze plandelen toegekende bestemmingen de bedrijfsvoering van de op het perceel aanwezige veehouderij zullen beperken.&lt;/p&gt;&lt;p&gt;4.2.1. Wat betreft de belanghebbendheid ten aanzien van de bestreden plandelen met de bestemmingen “Bedrijventerrein-1” en “Bedrijventerrein-2” overweegt de Afdeling het volgende.&lt;/p&gt;&lt;p&gt;In de hoedanigheid van privépersonen zijn [appellanten] alleen eigenaren en bewoners van de op het perceel aanwezige bedrijfswoning. Daarnaast is gebleken dat [appellant B] bestuurder is van [bedrijf A] en dat deze vennootschap enig aandeelhouder van [bedrijf B] is. [bedrijf B] is eigenaar van een van de twee varkensstallen op het perceel en de gronden waarop die stal is gebouwd. [bedrijf B] verpacht haar stal aan [bedrijf C], die tevens eigenaar is van de andere op het perceel aanwezige varkensstal en de gronden waarop die stal is gebouwd. Nu [bedrijf B] belang heeft bij de in zijn eigendom zijnde varkensstal, is het belang van [bedrijf B] rechtstreeks bij het bestreden besluit betrokken. Gelet hierop is [bedrijf B] belanghebbende in de zin van artikel 1:2, eerste lid, van de Awb. Nu is gebleken dat [appellant B] bestuurder is van [bedrijf A], die enig aandeelhouder is van [bedrijf B], is het belang van [appellant B] zo verweven met dat van [bedrijf B] dat ook [appellant B] kan worden aangemerkt als belanghebbende in de zin van artikel 1:2, eerste lid, van de Awb. Het beroep van [appellant B], voor zover gericht tegen de plandelen met de bestemmingen “Bedrijventerrein-1” en “Bedrijventerrein-2”, is derhalve ook in zoverre ontvankelijk.&lt;/p&gt;&lt;p&gt;Gelet op de omstandigheid dat [appellant A] alleen eigenaar en bewoner is van de op het perceel aanwezige bedrijfswoning en zijn belang in zoverre niet is verweven met dat van [bedrijf B], is zijn beroep, voor zover dat betrekking heeft op de plandelen met de bestemmingen “Bedrijventerrein-1” en “Bedrijventerrein-2”, niet-ontvankelijk.&lt;/p&gt;&lt;h3&gt;Bestemming “Groen”&lt;/h3&gt;&lt;p&gt;5. Het beroep van [appellanten] richt zich tegen het plandeel met de bestemming “Groen” betreffende de gronden, omdat volgens hen ten onrechte niet de bestemming “Bedrijventerrein-2” aan de gronden is toegekend. Volgens hen is de keuze voor de bestemming “Groen” door de raad onvoldoende onderbouwd, nu de door de raad beoogde groenzone die zorgt voor een overgang van het bedrijventerrein naar het open buitengebied ten noorden van het plangebied niet wordt gerealiseerd. De gronden zijn immers gelegen tussen het bedrijventerrein en de veehouderij gevestigd op het aan de noordzijde van het plangebied grenzende perceel [locatie] (hierna: het perceel) en vanaf de omliggende wegen is, vanwege het tussenliggende bedrijventerrein, geen zicht op de gronden. Verder betogen [appellanten] dat de bestemming “Bedrijventerrein-2” zorgt voor een doelmatiger gebruik van de gronden en dat deze bestemming van zijn gronden een passende afronding van het bedrijventerrein Bijsterhuizen oplevert.&lt;/p&gt;&lt;p&gt;5.1. De raad stelt zich op het standpunt dat de bestemming “Groen” voor de bedoelde gronden passend is, nu de gronden deel uitmaken van een groenzone en deze groenzone zorgt voor een overgang van het bedrijventerrein naar het open buitengebied ten noorden van het plangebied. In het plan is uitgegaan van de ten tijde van het vaststellingsbesluit ter plaatse feitelijk bestaande situatie en van het voorheen geldende planologische regime. De raad wijst er in dit verband op dat het voorgaande plan “Groot Bijsterhuizen, deelgebied Nijmegen” van 7 april 1993 (hierna: voorgaande plan) voor de gronden eveneens voorzag in de bestemming “Groen”.&lt;/p&gt;&lt;p&gt;Daarnaast stelt de raad dat er geen concrete ontwikkelingen zijn om de gronden anders dan in overeenstemming met de groenbestemming te gaan gebruiken en dat er geen behoefte bestaat het bedrijventerrein verder uit te breiden.&lt;/p&gt;&lt;p&gt;5.2. In de plantoelichting staat dat een sterk contrast in de overgang van het bedrijventerrein naar het open buitengebied ten noorden van het plangebied voor zover mogelijk dient te worden beperkt. Volgens de plantoelichting zorgt de groenzone aan de noordzijde van het plangebied voor de gewenste overgang naar de omgeving.&lt;/p&gt;&lt;p&gt;5.3. Vast staat dat het plan grotendeels een conserverend karakter heeft en dat in dat verband is aangesloten bij de bestaande planologische situatie ter plaatse. Voorts staat vast dat de gronden overeenkomstig de groenbestemming worden gebruikt. In de plantoelichting is vermeld dat met de bestemming “Groen” een buffer wordt gecreëerd tussen het bedrijventerrein en de landelijke omgeving, die zorgt voor een overgang tussen de twee functies. Anders dan [appellanten] veronderstellen, maakt de veehouderij gevestigd op het perceel onderdeel uit van de landelijke omgeving. Gelet hierop is de noodzaak van de groenzone aan de noordzijde van het plangebied, waar de gronden deel van uitmaken, met het oog op de bufferfunctie daarvan naar het oordeel van de Afdeling voldoende onderbouwd. Dat vanaf de omliggende wegen mogelijk geen zicht is op de gronden, maakt het voorgaande niet anders.&lt;/p&gt;&lt;p&gt;In hetgeen [appellanten] hebben aangevoerd, bestaat voorts geen aanleiding voor het oordeel dat de raad niet in redelijkheid een groter gewicht heeft kunnen toekennen aan het met de gronden te dienen doel om een sterk contrast in de overgang van het bedrijventerrein naar het open buitengebied ten noorden van het plangebied voor zover mogelijk te beperken dan aan het belang van [appellanten] bij het doelmatiger gebruik van de gronden. Hierbij neemt de Afdeling in aanmerking dat zij voorafgaand aan de vaststelling van het plan geen concrete voornemens voor de gronden hebben overgelegd. Gelet op het voorgaande heeft de raad zich in redelijkheid op het standpunt kunnen stellen dat de bestemming “Groen” voor de gronden een passende bestemming is, zodat het betoog faalt.&lt;/p&gt;&lt;h3&gt;Geurcontour&lt;/h3&gt;&lt;p&gt;6. Voorts richt het beroep van [appellant B] zich tegen de plandelen met de bestemmingen “Bedrijventerrein-1” en “Bedrijventerrein-2”, omdat volgens hem in het kader van het plan ten onrechte geen onderzoek heeft plaatsgevonden naar geurhinder voor de bedrijven binnen het plangebied veroorzaakt door de veehouderij op het aangrenzende perceel. Hij vreest dat het plan negatieve gevolgen heeft voor de ontwikkelingsmogelijkheden van de op het perceel aanwezige veehouderij.&lt;/p&gt;&lt;p&gt;6.1. De raad stelt zich op het standpunt dat de bezwaren van [appellant B] met betrekking tot de geurhinder van de op het perceel aanwezige veehouderij op de geurgevoelige objecten gelegen op het bedrijventerrein ingevolge artikel 8:69a van de Awb geen bespreking behoeven omdat deze niet tot vernietiging van het bestreden besluit kunnen leiden, nu hij uitsluitend als privépersoon beroep heeft ingesteld.&lt;/p&gt;&lt;p&gt;Voorts stelt de raad dat in het kader van het verlenen van de milieuvergunning (oud) van 26 september 2006 voor de veehouderij op het perceel een geuronderzoek is gedaan. Volgens de raad zijn de bestaande mogelijkheden van het bedrijventerrein ten opzichte van het voorgaande plan niet gewijzigd, waardoor dit geuronderzoek toereikend is.&lt;/p&gt;&lt;p&gt;6.2. Ingevolge artikel 8:69a van de Awb vernietigt de bestuursrechter een besluit niet op de grond dat het in strijd is met een geschreven of ongeschreven rechtsregel of een algemeen rechtsbeginsel, indien deze regel of dit beginsel kennelijk niet strekt tot bescherming van de belangen van degene die zich daarop beroept.&lt;/p&gt;&lt;p&gt;Uit de memorie van toelichting bij het wetsvoorstel van de Wet aanpassing bestuursprocesrecht (Kamerstukken II, 2009/10, 32 450, nr. 3, blz. 18-20) blijkt dat de wetgever ten aanzien van artikel 8:69a van de Awb heeft willen aansluiten bij artikel 1.9 van de Crisis- en herstelwet. Ook met artikel 8:69a van de Awb heeft de wetgever de eis willen stellen dat er een verband moet bestaan tussen een beroepsgrond en de daadwerkelijke reden om een besluit in rechte aan te vechten en dat de bestuursrechter een besluit niet moet vernietigen wegens schending van een rechtsregel die niet strekt tot bescherming van een belang waarin de eisende partij feitelijk dreigt te worden geschaad.&lt;/p&gt;&lt;p&gt;6.3. [appellant B] beroept zich op de bepalingen van de Wet geurhinder en veehouderij (hierna: Wgv). Niet in geschil is dat [bedrijf C] een op het perceel aanwezige varkensstal van [bedrijf B] pacht en eerstgenoemde de op het perceel aanwezige veehouderij exploiteert. Voorts is niet in geschil dat [bedrijf C] geconfronteerd kan worden met klachten van bedrijven op het bedrijventerrein over milieuhinder veroorzaakt door de op het perceel aanwezige veehouderij, waardoor [bedrijf C] zich kan beroepen op de bepalingen van de Wgv. Naar het oordeel van de Afdeling kan ook [appellant B] als bestuurder van [bedrijf A], die enig aandeelhouder van [bedrijf B] is, zich beroepen op de in geding zijnde bepalingen van de Wgv. Nu de belangen van [bedrijf B] als eigenaar van een op het perceel aanwezige varkensstal samenvallen met de belangen van [bedrijf C] en laatstgenoemde zich kan beroepen op de bepalingen van de Wgv, strekken de bepalingen van de Wgv niet kennelijk niet tot bescherming van de belangen van [bedrijf B] Gelet hierop staat artikel 8:69a van de Awb dan ook niet in de weg aan een mogelijke vernietiging van het bestreden besluit.&lt;/p&gt;&lt;p&gt;6.4. Uit de stukken blijkt dat in het kader van de vaststelling van dit plan geen geuronderzoek heeft plaatsgevonden vanwege de op het perceel aanwezige veehouderij. De raad heeft in dat verband toegelicht dat in het kader van het verlenen van de milieuvergunning (oud) van 26 september 2006 voor de veehouderij op het perceel reeds een geuronderzoek is gedaan. Nu het in dit geval gaat om een reeds lang bestaande situatie, zijn volgens de raad dat geuronderzoek en de omstandigheid dat geen geurklachten vanwege de veehouderij op het perceel bij de gemeente bekend zijn, toereikend en behoeft daarom geen nader geuronderzoek in het kader van het plan plaats te vinden.&lt;/p&gt;&lt;p&gt;Dit standpunt van de raad kan de Afdeling niet volgen. Hiertoe wordt overwogen dat het enkele gegeven dat een bestaande situatie aan de orde is, niet betekent dat in het geheel geen betekenis behoeft te worden toegekend aan de gevolgen van het vaststellen van het plan voor de ontwikkelingsmogelijkheden van de veehouderij op het perceel. Hierbij acht de Afdeling van belang dat ten tijde van het vaststellen van het plan de Wgv van toepassing was op de voorliggende situatie, terwijl het geuronderzoek is gebaseerd op de brochure Veehouderij en Hinderwet 1985. De raad erkent dat indien de Wgv als toetsingskader wordt toegepast bij het bepalen van de geurcontour vanwege de veehouderij op het perceel een gedeelte van het bedrijventerrein binnen deze geurcontour ligt en nader onderzoek moet worden verricht naar het beperken van de geurhinder veroorzaakt door de veehouderij op het perceel. Gelet hierop is de Afdeling van oordeel dat de raad ten onrechte niet heeft bezien in hoeverre het plan uitgaande van de geldende regelgeving gevolgen heeft voor de ontwikkelingsmogelijkheden van de op het perceel aanwezige veehouderij. In hetgeen [appellant B] heeft aangevoerd ziet de Afdeling dan ook aanleiding voor het oordeel dat het bestreden besluit, voor zover het de plandelen met de bestemmingen “Bedrijventerrein-1” en “Bedrijventerrein-2” betreft, is genomen in strijd met de bij het voorbereiden van een besluit te betrachten zorgvuldigheid.&lt;/p&gt;&lt;p&gt;Het betoog slaagt.&lt;/p&gt;&lt;h3&gt;Conclusie&lt;/h3&gt;&lt;p&gt;7. Gelet op het voorgaande is het beroep gegrond. Het bestreden besluit dient in zoverre te worden vernietigd wegens strijd met artikel 3:2 van de Awb.&lt;/p&gt;&lt;p&gt;De Afdeling ziet aanleiding om met toepassing van artikel 8:72, vierde lid, van de Awb de raad op te dragen om binnen 26 weken na verzending van deze uitspraak en met inachtneming van hetgeen in rechtsoverweging 6.4 is overwogen een nieuw besluit te nemen. Bij de voorbereiding van het nieuwe besluit behoeft afdeling 3.4 van de Awb niet te worden toegepast.&lt;/p&gt;&lt;p&gt;8. De raad dient op na te melden wijze tot vergoeding van de proceskosten te worden veroordeeld.&lt;/p&gt;&lt;h3&gt;Beslissing&lt;/h3&gt;&lt;p&gt;De Afdeling bestuursrechtspraak van de Raad van State:&lt;/p&gt;&lt;p&gt;I. verklaart het beroep voor zover ingesteld door [appellant A] niet-ontvankelijk, voor zover gericht tegen de plandelen met de bestemmingen “Bedrijventerrein-1” en “Bedrijventerrein-2”;&lt;/p&gt;&lt;p&gt;II. verklaart het beroep voor het overige gegrond;&lt;/p&gt;&lt;p&gt;III. vernietigt het besluit van de raad van de gemeente Nijmegen van 26 juni 2013 tot vaststelling van het bestemmingsplan “Bijsterhuizen, deelgebied Nijmegen”, voor zover het de plandelen met de bestemmingen “Bedrijventerrein-1” en “Bedrijventerrein-2” betreft;&lt;/p&gt;&lt;p&gt;IV. draagt de raad van de gemeente Nijmegen op om binnen 26 weken na de verzending van deze uitspraak met inachtneming van hetgeen daarin is overwogen een nieuw besluit te nemen en dit op de wettelijk voorgeschreven wijze bekend te maken;&lt;/p&gt;&lt;p&gt;V. veroordeelt de raad van de gemeente Nijmegen tot vergoeding van bij [appellanten] in verband met de behandeling van het beroep opgekomen proceskosten tot een bedrag van € 1.019,14 (zegge: duizendnegentien euro en veertien cent), waarvan € 974,00 is toe te rekenen aan door een derde beroepsmatig verleende rechtsbijstand, met dien verstande dat betaling aan een van hen bevrijdend werkt ten opzichte van de ander;&lt;/p&gt;&lt;p&gt;VI. gelast dat de raad van de gemeente Nijmegen aan [appellanten] het door hen voor de behandeling van het beroep betaalde griffierecht ten bedrage van € 160,00 (zegge: honderdzestig euro) vergoedt, met dien verstande dat betaling aan een van hen bevrijdend werkt ten opzichte van de ander.&lt;/p&gt;&lt;h3&gt;Noot&lt;/h3&gt;&lt;p&gt;De hiervoor opgenomen uitspraken zijn interessant vanwege de overwegingen van de Afdeling ten aanzien van het relativiteitsvereiste (art. 8:69a van de Algemene wet bestuursrecht) en de Wet geurhinder en veehouderij (hierna: de Wgv).&lt;/p&gt;&lt;p&gt;De Wgv is in het kader van de vergunningverlening het toetsingskader voor de beoordeling van de geurbelasting die het bedrijf van een veehouder veroorzaakt. De Wgv is echter niet alleen van belang in het milieuspoor, maar ook in het ruimtelijk spoor. Bij de vraag of nieuwe geurgevoelige objecten in de nabijheid van een veehouderij mogelijk gemaakt kunnen worden in een bestemmingsplan (of een ander planologisch besluit) komt betekenis toe aan de Wgv. Bij de beoordeling van de vraag of in het licht van een goede ruimtelijke ordening een aanvaardbaar woon- en leefklimaat is gewaarborgd, wordt aansluiting gezocht bij de Wgv. De Afdeling overweegt in de hiervoor opgenomen uitspraken dat de bepalingen van de Wgv zowel de belangen van omwonenden bij een goed woon- en leefklimaat als de belangen van bedrijven bij een ongehinderde bedrijfsuitoefening beogen te beschermen. Dit betekent dat een veehouder die geconfronteerd wordt met geurgevoelige objecten (woningbouw en/of bedrijvigheid) niet alleen kan betogen dat de geurgevoelige objecten beperkingen ten gevolge kunnen hebben voor zijn bedrijfsvoering, maar ook kan betogen dat ter plaatse van de geurgevoelige objecten geen aanvaardbaar woon- en leefklimaat is gewaarborgd. Voor de praktijk is dit een belangrijke constatering.&lt;/p&gt;&lt;p&gt;In de uitspraak van 23 april 2014 wordt een veehouder geconfronteerd met woningbouw in de nabijheid van zijn kalvermesterij. De veehouder betoogt dat de met het bestemmingsplan mogelijk gemaakte woningbouw de exploitatie van zijn bedrijf zal belemmeren. Verder betoogt de veehouder, onder verwijzing naar een onderzoek van de GGD, dat geen goed woon- en leefklimaat voor de bewoners van de toekomstige woningen gegarandeerd kan worden. De gemeenteraad stelt zich op het standpunt dat de veehouder het woon- en leefklimaat van de toekomstige bewoners niet aan de orde kan stellen omdat het relativiteitsvereiste daaraan in de weg zou staan. Aan het standpunt van de gemeenteraad ligt kennelijk de gedachte ten grondslag dat de veehouder geen eigenaar is van de gronden waarop de woningbouw is voorzien en geen toekomstig bewoner is van die woningen en om die reden geen beroep kan doen op de Wgv (vergelijk ABRvS 25 april 2012, nr. 201107600/1/R3). In de uitspraak van 21 mei 2014 staat een door de gemeenteraad van Nijmegen vastgesteld bestemmingsplan centraal. Appellant is eigenaar van een varkensstal die verpacht is aan een veehouder. Appellant betoogt dat de gemeenteraad ten onrechte geen onderzoek heeft laten uitvoeren naar de geurhinder die de veehouderij zou kunnen veroorzaken op de geprojecteerde bedrijven. De gemeenteraad betoogt dat hetgeen appellant met betrekking tot de geurhinder geen bespreking behoeft omdat deze beroepsgrond, gelet op het relativiteitsvereiste, aan vernietiging van het bestemmingsplan in de weg staat. Ook aan dit standpunt ligt kennelijk de gedachte ten grondslag dat de veehouder geen eigenaar is van de gronden waarop de bedrijvigheid is voorzien.&lt;/p&gt;&lt;p&gt;Een te rigide toepassing van het relativiteitsvereiste zou met zich meebrengen dat de veehouder in beroep tegen een bestemmingsplan (of enig ander ruimtelijk besluit) uitsluitend beroepsgronden naar voren kan brengen die – kort gezegd – betrekking hebben op de gebruiksmogelijkheden van de eigen gronden of bouwwerken. In dat geval zou de veehouder niet kunnen betogen dat ter plaatse van de geprojecteerde woningen en/of bedrijven geen aanvaardbaar woon- en/of leefklimaat is gewaarborgd. Immers, die beroepsgrond heeft geen betrekking op de eigen gronden of bouwwerken van de veehouder. In beide hiervoor opgenomen uitspraken wijst de Afdeling die (door de gemeenteraden voorgestane) rigide toepassing van de hand. De Afdeling overweegt dat de bepalingen van de Wgv zowel de belangen van omwonenden bij een goed woon- en leefklimaat alsook de belangen van bedrijven bij een ongehinderde bedrijfsuitoefening beogen te waarborgen. De door de Afdeling gekozen benadering heeft tot gevolg dat, hoewel de veehouder geen eigenaar is van de gronden waarop de woningbouw/bedrijvigheid is voorzien, hij toch kan betogen dat ter plaatse van de voorziene woningen geen aanvaardbaar woon- en leefklimaat is gegarandeerd en/of ter plaatse van de voorziene bedrijvigheid geen aanvaardbaar verblijfsklimaat is gewaarborgd. Aangezien de veehouder door de bouw van de geurgevoelige objecten geconfronteerd kan worden met klachten over geurhinder, staat het relativiteitsvereiste niet in de weg aan het ter discussie stellen van de aanvaardbaarheid van het woon- en leefklimaat en/of verblijfsklimaat (ABRvS 1 juni 2011, zaaknummer 201011172/1/R2, ABRvS 16 maart 2011, zaaknummer 201009223/1/T1/R3).&lt;/p&gt;&lt;p&gt;De hiervoor opgenomen uitspraken liggen in het verlengde van de uitspraak van de Afdeling van 19 januari 2011(zaaknummer 201006426/1/R2). In deze uitspraak heeft de Afdeling reeds overwogen dat het relativiteitsvereiste er niet aan in de weg staat dat een belanghebbende zich in rechte op de norm van een goede ruimtelijke ordening kan beroepen ten einde een vernietiging van het besluit tot vaststelling van het bestemmingsplan te bewerkstelligen, voor zover die norm betrekking of mede betrekking heeft op zijn eigen belangen. De belanghebbende is daarbij niet beperkt tot het uitsluitend naar voren brengen van beroepsgronden die – kort gezegd – uitsluitend betrekking hebben op de gebruiksmogelijkheden van de eigen gronden of bouwwerken. De belanghebbende heeft tevens de mogelijkheid te betogen dat aan zijn belangen te weinig gewicht is toegekend bij het aanwijzen van bestemmingen voor gronden in de directe omgeving, omdat die bestemmingen gevolgen kunnen hebben voor de gebruiksmogelijkheden of de waarde van zijn eigen gronden of bouwwerken. Deze ruime benadering is ingegeven door het feit dat een ‘goede ruimtelijke ordening’ een open norm is (zie de annotatie van De Gier en De Waard onder ABRvS 19 januari 2011, &lt;span class="Cursief"&gt;AB&lt;/span&gt; 2011/47).&lt;/p&gt;&lt;p&gt;Verder merk ik op dat in de praktijk zich met enige regelmaat de situatie voordoet dat nieuwe woningbouw op korte afstand van een veehouderij mogelijk wordt gemaakt zonder dat deze nieuwe woningbouw op zichzelf bezien tot beperkingen leidt voor de bedrijfsvoering van de veehouderij. In die gevallen komen de nieuwe woningen niet dichter bij de betrokken veehouderij te liggen dan de reeds aanwezige woningen. Een veehouder kan in dat geval niet met succes betogen dat de nieuwe woningen zullen leiden tot een beperking van zijn bedrijfsvoering. Immers, de bedrijfsvoering wordt reeds beperkt door de bestaande woningen. De veehouder staat, gelet op de hiervoor aangehaalde jurisprudentie, dan toch niet met lege handen. Hij kan namelijk nog wél betogen dat ter plaatse van de nieuwe woningen geen sprake is van een aanvaardbaar woon- en leefklimaat en om die reden het bestemmingsplan in strijd is met een goede ruimtelijke ordening (ABRvS 10 april 2013, zaaknummer 201210552/1/R3). Aangezien de veehouder als gevolg van de nieuwe woningen mogelijk geconfronteerd zal worden met meer klachten over geurhinder, staat het relativiteitsvereiste er niet aan in de weg dat de veehouder aanvoert in het plangebied geen goed woon- en leefklimaat is gewaarborgd (vergelijk Vz. ABRvS 6 oktober 2011, zaaknummer 201106658/2/R3).&lt;/p&gt;&lt;p&gt;R. Benhadi&lt;/p&gt;&lt;p class="Kaderkop"&gt;﻿Diversen﻿&lt;/p&gt;&lt;p class="JurisprudentieArtikelnummer"&gt;5772&lt;/p&gt;&lt;p class="BroodtekstSchreefloos"&gt;Hof Den Bosch, 22 april 2014, ECLI:NL:GHSHE:2014:1148 (Kegra / ABAB)&lt;/p&gt;&lt;p class="BroodtekstSchreefloos"&gt;(mrs. N.J.M. van Etten, M.G.W.M. Stienissen en  M.A. Wabeke)&lt;/p&gt;&lt;h3&gt;Overeenkomst van opdracht. Zorgplicht  adviseur. Akkerbouwconstructie.&lt;/h3&gt;&lt;p&gt;[Wet herstructurering varkenshouderij, art. 7]&lt;/p&gt;&lt;p&gt;&lt;span class="Cursief"&gt;ABAB – akkerbouwconstructie. Er is geen overeenkomst van opdracht met een derde. Abab heeft de zorgplicht in acht genomen, niet onrechtmatig gehandeld.&lt;/span&gt;&lt;/p&gt;&lt;p&gt;Met noot D.W. Bruil&lt;/p&gt;&lt;p&gt;Arrest in de zaak van&lt;/p&gt;&lt;p&gt;1 Kegra VOF,&lt;/p&gt;&lt;p&gt;gevestigd te [vestigingsplaats],&lt;/p&gt;&lt;p&gt;2. [appellant 2.],&lt;/p&gt;&lt;p&gt;wonende te [woonplaats],&lt;/p&gt;&lt;p&gt;3. [appellant 3.],&lt;/p&gt;&lt;p&gt;wonende te [woonplaats],&lt;/p&gt;&lt;p&gt;4. [appellant 4.],&lt;/p&gt;&lt;p&gt;wonende te [woonplaats],&lt;/p&gt;&lt;p&gt;appellanten,&lt;/p&gt;&lt;p&gt;hierna mede te noemen: Kegra (enkelvoud),&lt;/p&gt;&lt;p&gt;advocaat: mr. Th.J.H.M. Linssen te Tilburg,&lt;/p&gt;&lt;p&gt;tegen&lt;/p&gt;&lt;p&gt;Stichting ABAB ,&lt;/p&gt;&lt;p&gt;gevestigd te [vestigingsplaats],&lt;/p&gt;&lt;p&gt;geïntimeerde,&lt;/p&gt;&lt;p&gt;hierna mede te noemen: Abab,&lt;/p&gt;&lt;p&gt;advocaat: mr. A. Knigge te Amsterdam,&lt;/p&gt;&lt;p&gt;op het bij exploot van dagvaarding van 27 september 2012 ingeleide hoger beroep van het door de rechtbank ‘s-Hertogenbosch gewezen vonnis van 27 juni 2012 tussen appelanten als eisers en geïntimeerde als gedaagde.&lt;/p&gt;&lt;h3&gt;1 Het geding in eerste aanleg (zaaknr. 229135/HA ZA 11-677)&lt;/h3&gt;&lt;p&gt;Voor het geding in eerste aanleg verwijst het hof naar voormeld vonnis en naar het tussenvonnis van 21 september 2011.&lt;/p&gt;&lt;h3&gt;2 Het geding in hoger beroep&lt;/h3&gt;&lt;p&gt;Het verloop van de procedure blijkt uit:&lt;/p&gt;&lt;p&gt;- de dagvaarding in hoger beroep;&lt;/p&gt;&lt;p&gt;- de memorie van grieven met producties;&lt;/p&gt;&lt;p&gt;- de memorie van antwoord;&lt;/p&gt;&lt;p&gt;Partijen hebben arrest gevraagd. Het hof doet recht op bovenvermelde stukken en de stukken van de eerste aanleg.&lt;/p&gt;&lt;h3&gt;3. De gronden van het hoger beroep&lt;/h3&gt;&lt;p&gt;Voor de tekst van de grieven wordt verwezen naar de memorie van grieven.&lt;/p&gt;&lt;h3&gt;4 De beoordeling&lt;/h3&gt;&lt;p&gt;4.1.Het gaat in deze zaak om het volgende.&lt;/p&gt;&lt;p&gt;4.1.1. Kegra exploiteert sedert eind jaren tachtig van de vorige eeuw een akkerbouwbedrijf annex varkenshouderij. Sedert 1989 werkt Kegra samen met [veehouder] (verder te noemen: [veehouder]), een veehouder die op verschillende locaties en via verschillende vennootschappen varkensbedrijven exploiteert. De vennootschappen van [veehouder] zijn in de loop der tijd samenwerkingsverbanden aangegaan met akkerbouwers teneinde de latente (grondgebonden) mestproductierechten van die akkerbouwers te kunnen benutten en op die wijze het aantal varkens te kunnen uitbreiden. Met het oog hierop is tussen Kegra en Knorberg B.V. (een vennootschap van [veehouder]) een tweetal overeenkomsten tot stand gekomen, betrekking hebbend op een varkensbedrijf van Knorberg B.V. in [locatie]. Het gaat om de volgende overeenkomsten:&lt;/p&gt;&lt;p&gt;- een pachtovereenkomst (gedateerd 30 december 1996), inhoudende dat de stalruimte op de locatie [locatie] door Knorberg B.V. ingaande 1 mei 1996 werd verpacht aan Kegra;&lt;/p&gt;&lt;p&gt;- een exploitatie-overeenkomst (eveneens gedateerd 30 december 1996), inhoudende dat Knorberg B.V. als eigenaar de exploitatie van het varkensbedrijf op de locatie [locatie] overdroeg aan Kegra.&lt;/p&gt;&lt;p&gt;4.1.2. Per 1 september 1998 is de Wet herstructurering varkenshouderij (Whv) in werking getreden. Het systeem van mestproductierechten werd vervangen door een systeem van varkensrechten. Het aantal aan een bedrijf toe te kennen varkensrechten was afhankelijk van de omvang van de fosfaatproductie op het bedrijf in het kalenderjaar 1996 of 1995. Teneinde de groei van het aantal varkens in Nederland te remmen werd in de nieuwe wet geregeld dat latente mestproductierechten (waaronder de bij akkerbouwers niet benutte grondgebonden mestproductierechten) niet langer zouden meetellen bij de vaststelling en toekenning van varkensrechten. Dit tenzij aanspraak zou kunnen worden gemaakt op de zogenaamde hardheidsregeling in artikel 9 van het Besluit hardheidsgevallen herstructurering varkenshouderij (Bhv).&lt;/p&gt;&lt;p&gt;4.1.3. Kegra heeft, met een beroep op de hardheidsclausule in artikel 9 Bhv bij het Bureau Heffingen een aanvraag ingediend om in aanmerking te komen voor een vergroting van het aantal varkens op de locatie [locatie]. Dat verzoek is afgewezen en het ingediende bezwaar is door de toen verantwoordelijke minister afgewezen. Het tegen dit besluit door Kegra ingestelde beroep is op 13 april 2006 door het College van Beroep voor het Bedrijfsleven verworpen. Het College heeft aan zijn beslissing onder meer de volgende overweging ten grondslag gelegd:&lt;/p&gt;&lt;p&gt;Het college onderschrijft aan de hand van het vorenstaande de conclusie van verweerder (de minister, opm. hof) dat in de afzonderlijke bedrijfsvoeringen van Kegra (als landbouwonderneming) en Knorberg B.V. (als varkenshouderij) geen wezenlijke verandering is opgetreden als gevolg van de voor 10 juli 1997 tussen hen gesloten pachtovereenkomst met betrekking tot een staldeel aan de [perceel 1.] te [locatie], zodat in feite sprake is van een constructie en Kegra niet daadwerkelijk als de houder van de varkens kan worden aangemerkt.&lt;/p&gt;&lt;p&gt;4.1.4. De AID heeft vanaf 2002 met betrekking tot (de vennoten van) Kegra een strafrechtelijk onderzoek ingesteld. Dit heeft geleid tot een strafrechtelijke vervolging van de vennoten wegens (kort gezegd) het opzettelijk overtreden van de Whv door in strijd met die wet meer varkens te houden dan de varkensrechten van Kegra toelieten of door samen met [veehouder] een zodanige constructie op te zetten dat [veehouder] meer varkens hield dan de varkensrechten van [veehouder] en/of zijn BV’s toelieten. De vennoten zijn in eerste instantie in 2005 door de rechtbank ’s-Hertogenbosch strafrechtelijk veroordeeld maar uiteindelijk in 2006 door het hof ’s-Hertogenbosch respectievelijk (na verwijzing door de Hoge Raad) in 2010 door het hof Arnhem vrijgesproken.&lt;/p&gt;&lt;p&gt;4.1.5. De samenwerking tussen Kegra en Knorberg B.V. met betrekking tot de locatie [locatie] is medio 2006 geëindigd.&lt;/p&gt;&lt;p&gt;4.1.6. Kegra stelt zich in de onderhavige procedure op het standpunt dat het hiervoor beschreven samenwerkingsverband tussen Kegra en Knorberg B.V. is geadviseerd door Abab, dit in het kader van een tussen Abab enerzijds en Kegra, althans Kegra en Knorberg B.V. samen anderzijds gesloten overeenkomst van opdracht als bedoeld in artikel 7:400 BW. Volgens Kegra is Abab tekort geschoten in de nakoming van de voor haar uit de overeenkomst voortvloeiende verplichting te adviseren zoals een redelijk bekwaam en redelijk handelend beroepsbeoefenaar zou hebben gedaan. Deze tekortkoming bestaat hierin dat Abab heeft geadviseerd om een samenwerkingsverband aan te gaan dat wettelijk niet toelaatbaar was en niet alleen heeft geleid tot strafrechtelijke vervolging van de vennoten van Kegra maar ook tot het mislopen van aanvullende varkensrechten. Kegra stelt dat zij als gevolg van de tekortkoming van Abab schade heeft geleden, bestaande uit kosten voor juridische bijstand en benadeling door het mislopen van extra varkensrechten. Subsidiair stelt Kegra zich op het standpunt dat Abab onrechtmatig jegens haar heeft gehandeld door te adviseren zoals hiervoor is beschreven; ook op die grond acht Kegra Abab aansprakelijk voor de door haar geleden schade.&lt;/p&gt;&lt;p&gt;4.1.7. Kegra vorderde in eerste aanleg:&lt;/p&gt;&lt;p&gt;1. Te verklaren voor recht dat Abab jegens Kegra toerekenbaar is tekort geschoten in de nakoming van haar verplichtingen en/of een onrechtmatige daad heeft gepleegd en dat Abab uit dien hoofde jegens Kegra schadeplichtig is;&lt;/p&gt;&lt;p&gt;2. Abab te veroordelen jegens Kegra tot vergoeding van de schade die Kegra ingevolge voornoemde wanprestatie en/of onrechtmatige daad heeft geleden, nader op te maken bij staat en te vereffenen volgens de wet, te vermeerderen met de wettelijke rente vanaf de dag der dagvaarding tot aan de dag der algehele voldoening;&lt;/p&gt;&lt;p&gt;3. Abab te veroordelen in de kosten van deze procedure en te bepalen dat zij de wettelijke rente over de proceskosten verschuldigd zal zijn als zij de proceskosten niet binnen veertien dagen na dagtekening van het vonnis van de rechtbank zal hebben betaald.&lt;/p&gt;&lt;p&gt;4.1.8. Abab heeft diverse weren aangevoerd tegen de vorderingen van Kegra. Een van die weren houdt in dat Kegra niet tijdig op de voet van artikel 6:89 BW bij Abab heeft geprotesteerd tegen de gestelde gebreken in de door Abab geleverde prestaties. Dit verweer is door de rechtbank gehonoreerd. De rechtbank heeft overwogen dat Kegra, door pas vijf jaar nadat het gestelde gebrek in de prestatie van Abab voor haar kenbaar was geworden, invulling te geven aan haar klachtplicht, niet binnen bekwame tijd heeft geprotesteerd en daarmee haar rechten en bevoegdheden die haar op grond van de gestelde gebrekkigheid van de prestatie van Abab ten dienste stonden, heeft verloren. De rechtbank heeft op basis hiervan de vorderingen van Kegra afgewezen en haar in de proceskosten veroordeeld.&lt;/p&gt;&lt;p&gt;4.1.9. Kegra kan zich met deze beslissing niet verenigen en is in hoger beroep gekomen.&lt;/p&gt;&lt;p&gt;4.2. Kegra heeft vier grieven tegen het vonnis van de rechtbank aangevoerd. De grieven 1 tot en met 3 richten zich tegen het oordeel van de rechtbank dat Kegra niet binnen bekwame tijd bij Abab heeft geprotesteerd in de zin van artikel 6:89 BW. De vierde grief is een zogenaamde “bezemgrief” inhoudende dat de rechtbank de vorderingen van Kegra ten onrechte heeft afgewezen en haar ten onrechte heeft veroordeeld in de proceskosten.&lt;/p&gt;&lt;p&gt;4.3. Het hof stelt voorop dat gegrondbevinding van de grieven van Kegra tot gevolg zal hebben dat het hof (alsnog) een oordeel zal moeten geven omtrent de overige stellingen en weren die door partijen in eerste aanleg zijn aangevoerd. Die stellingen en weren hebben in het bijzonder betrekking op de volgende geschilpunten:&lt;/p&gt;&lt;p&gt;- de vraag of tussen Kegra en Abab een overeenkomst van opdracht tot stand is gekomen en of sprake is van schadeplichtigheid aan de zijde van Abab wegens een toerekenbare tekortkoming in de nakoming van die overeenkomst;&lt;/p&gt;&lt;p&gt;- de vraag of Abab schadeplichtig is jegens Kegra op grond van onrechtmatige daad.&lt;/p&gt;&lt;p&gt;Het hof ziet aanleiding om eerst deze stellingen en weren te beoordelen, waarbij allereerst beoordeeld zal worden of tussen partijen een overeenkomst van opdracht is tot stand gekomen zoals Kegra stelt en Abab betwist.&lt;/p&gt;&lt;p&gt;4.4. Kegra stelt dat zij, alleen althans tezamen met Knorberg B.V., opdracht heeft gegeven aan Abab om advieswerkzaamheden te verrichten in verband met het door Kegra en Knorberg B.V. beoogde samenwerkingsverband met betrekking de locatie [locatie]. De advieswerkzaamheden zouden zijn verricht in 1996 en 1997; volgens Kegra zijn voor de aan haar verstrekte adviezen “aanzienlijke bedragen betaald”.&lt;/p&gt;&lt;p&gt;4.5. Kegra heeft ter onderbouwing van haar voormelde stelling het volgende aangevoerd:&lt;/p&gt;&lt;p&gt;- de exploitatie-overeenkomst, gesloten tussen Knorberg B.V. en Kegra met betrekking tot de locatie [locatie] is opgesteld door Abab;&lt;/p&gt;&lt;p&gt;- ondertekening van zowel de exploitatie-overeenkomst als de pachtovereenkomst met betrekking tot de locatie [locatie] heeft plaatsgevonden op 30 december 1996 tijdens een bespreking waarbij vertegenwoordigers van Kegra, Knorberg B.V. en Abab aanwezig waren;&lt;/p&gt;&lt;p&gt;- Abab heeft geadviseerd om het dienstverband van een werknemer bij Knorberg B.V. om te zetten in een dienstverband met Kegra;&lt;/p&gt;&lt;p&gt;- Abab heeft in 1999 de loonadministratie voor Kegra verzorgd en daarvoor een bedrag van € 202,03 aan Kegra gefactureerd;&lt;/p&gt;&lt;p&gt;- Abab heeft op 30 december 1999 een brief aan Kegra gezonden (productie 7 inleidende dagvaarding) met de volgende inhoud:&lt;/p&gt;&lt;p&gt;“Geachte heer/mevrouw,&lt;/p&gt;&lt;p&gt;Het kan zijn dat u in 1999 op basis van een verzorgings- c.q. exploitatieovereenkomst nog varkens/pluimvee heeft gehouden voor . In dat geval werden de varkens/het pluimvee&lt;/p&gt;&lt;p&gt;gehouden in een door u aan hem verpachte stal, hetgeen in een door de Grondkamer goedgekeurde pachtovereenkomst is vastgelegd. Op basis van een voortschrijdend inzicht zijn wij van oordeel dat het samenstel van rechtshandelingen, zoals dat in het verleden tussen u en V.E.M. [locatie] B.V. in een verzorgings- c.q. exploitatieovereenkomst, een pachtovereenkomst en een aanvullende overeenkomst is vastgelegd, niet het door u gewenste rechtsgevolg in het leven heeft geroepen. Dit heeft tot gevolg dat er geen sprake is van één bedrijf waar door u varkens/pluimvee worden/wordt gehouden maar van twee bedrijven; te weten het bedrijf van V.E.M. [locatie] B.V. die volgens de Meststoffenwet houder is van de varkens/het pluimvee en uw eigen bedrijf, waartoe de grond behoort. Dit heeft als consequentie dat, zoals eerder bericht, u mogelijk niet voldoet aan de vereisten die MINAS voorschrijft. Volgens MINAS moet de houder van de dieren de administratie met betrekking tot de aanvoer en afvoer van de mineralen bijhouden. In de praktijk betekent dit dat V.E.M. [locatie] B.V. degene is die aangifteplichtig is voor MINAS. Alle aanvoer van dieren en voer, alsmede afvoer van mest en dieren dient derhalve middels de MINAS-administratie van V.E.M. [locatie] B.V. te lopen. Alle mest die op uw grond wordt aangevoerd dient vergezeld te gaan van een afleveringsbewijs dierlijke meststoffen en bemonsterd te zijn. Gezien het feit dat er sprake is van twee bedrijven geldt dit ook in het geval er dierlijke meststoffen uit de stal van V.E.M. [locatie] B.V. worden aangevoerd. Wordt hiervan afgeweken dan heeft dit tot gevolg dat u voor MINAS aangifte moet doen volgens het forfaitaire systeem. Wij adviseren u derhalve dringend om - voorzover dat al niet het geval is - met ingang van 1 januari 2000 de MINAS-administratie met betrekking tot de dieren en de aanvoer van voer en de afvoer van mest middels V.E.M. [locatie] B.V. als houder van de dieren te laten lopen.”&lt;/p&gt;&lt;p&gt;4.6. Volgens Abab heeft zij uitsluitend in opdracht van Knorberg B.V. advieswerkzaamheden verricht op het punt van de samenwerking tussen Kegra en Knorberg B.V. Met het opstellen van de pachtovereenkomst tussen Kegra en Knorberg B.V. heeft zij geen bemoeienis gehad. De exploitatie-overeenkomst is inderdaad door haar opgesteld, maar dat is gebeurd op verzoek van Knorberg B.V. Abab wijst er op dat zij met betrekking tot de hier bedoelde advieswerkzaamheden uitsluitend in het bezit is van een dossier ten name van Knorberg B.V.; zij beschikt niet over een dossier ten name van Kegra. Met betrekking tot de hiervoor geciteerde brief van 30 december 1999 heeft Abab aangevoerd dat het hier om een standaardbrief gaat die zowel naar klanten van Abab is gestuurd als naar andere betrokkenen die in de dossiers van Abab voorkwamen ter zake van een samenwerkingsverband als hiervoor bedoeld. De vermelding in de brief van 30 december 1999 van de vennootschap “VEM [locatie] B.V.” berust op een vergissing. In plaats van die vennootschap had Knorberg B.V. vermeld moeten staan.&lt;/p&gt;&lt;p&gt;Abab wijst in dit verband op de brief d.d. 2 december 2000 die namens [veehouder] en zijn vennootschappen aan Abab is gezonden (gevoegd als productie 2 bij MvG), waarin [veehouder] zich beklaagt over de toezending van de voormelde brief van 30 december 1999 aan de diverse wederpartijen van (de vennootschappen van) [veehouder]. In de brief van 2 februari 2002 is het volgende vermeld:&lt;/p&gt;&lt;p&gt;“Tot mij wendden zich de heer [veehouder] alsmede de tot zijn consortium behorende vennootschappen, wonende resp. gevestigd aan de [perceel 2.] ([postcode]) [woon- c.q. vestigingsplaats]. Namens cliënten breng ik het navolgende onder Uw aandacht.&lt;/p&gt;&lt;p&gt;1. In 1996 en 1997 heeft het ABAB cliënten geadviseerd en bijgestaan in verband met het aangaan van pachtovereenkomsten en verzorgings- c. q. exploitatieovereenkomst voor het houden van varkens. Op grond van de door ABAB verstrekte adviezen zijn cliënten voormelde overeenkomsten aangegaan met derden. Tevens zij er in dit verband op gewezen dat in vervolg op de adviezen, bedoelde overeenkomsten tussen cliënten en derden eveneens zijn opgesteld door het ABAB. De inhoud en vormgeving van de overeenkomsten&lt;/p&gt;&lt;p&gt;is integraal bepaald door de diverse experts van Uw onderneming. Bij aangetekende brief d.d. 30 december 1999 heeft U, nota bene onder voorbijgaan aan cliënten (in verband met meerdere werkzaamheden een vaste relatie van het ABAB), aan de contractuele wederpartijen (lees: de opgemelde derden) bericht dat zij mogelijk niet voldoen aan de vereisten die MINAS voorschrijft. Voorts deelt U in dit schrijven mee: ‘Wij adviseren u derhalve dringend om - voorzover dat al niet het geval is - met ingang van 1 januari 2000 de MINAS-administratie met betrekking tot de dieren en de aanvoer van voer en de afvoer van mest middels uw eigen administratie als houder van de dieren te laten lopen.’&lt;/p&gt;&lt;p&gt;Zoals bij Uw organisatie bekend zijn cliënten ook nog enkele andere samenwerkingsverbanden met derden aangegaan. Hoewel met de totstandkoming&lt;/p&gt;&lt;p&gt;daarvan het ABAB geen feitelijke bemoeienis heeft gehad, heeft zij opgemeld schrijven eveneens aan de contractuele wederpartijen in verband met deze andere samenwerkingsverbanden doen toekomen.”&lt;/p&gt;&lt;p&gt;4.7. Naar het oordeel van het hof heeft Kegra, in het licht van de gemotiveerde betwisting door Abab, haar stelling dat zij, alleen of tezamen met Knorberg B.V., met Abab een overeenkomst van opdracht heeft gesloten, onvoldoende onderbouwd. Enige concretisering met betrekking tot de totstandkoming, de inhoud en/of de vastlegging van de beweerdelijke overeenkomst ontbreekt. Dit geldt ook voor de door Kegra geleverde tegenprestatie; Kegra heeft op dit punt volstaan met de mededeling in de inleidende dagvaarding dat voor de advieswerkzaamheden “aanzienlijke bedragen zijn betaald”. De factuur ad € 202,03 voor werkzaamheden loonadministratie 1999 kan niet worden aangemerkt als een deugdelijke onderbouwing van de beweerdelijk in 1996 gesloten overeenkomst. Dit geldt ook voor de brief van Abab d.d. 30 december 1999, dit gelet op hetgeen door Abab (onweersproken) omtrent de achtergrond van deze brief is aangevoerd en voor de overige door Kegra genoemde feiten en omstandigheden.&lt;/p&gt;&lt;p&gt;4.8. Nu Kegra ten aanzien van de beweerdelijke overeenkomst van opdracht niet aan haar stelplicht heeft voldaan passeert het hof het door Kegra gedane bewijsaanbod op dit punt.&lt;/p&gt;&lt;p&gt;4.9. Ter onderbouwing van haar subsidiaire stelling heeft Kegra het volgende aangevoerd:&lt;/p&gt;&lt;p&gt;- met het adviseren van een samenwerkingsovereenkomst zoals vervat in de schriftelijke overeenkomsten van 30 december 1996 heeft Abab Kegra aangezet tot strafbare handelingen;&lt;/p&gt;&lt;p&gt;- in ieder geval was het geadviseerde samenwerkingsverband zodanig risicovol dat Abab een dergelijk advies niet had mogen geven;&lt;/p&gt;&lt;p&gt;- als gevolg van de verkeerde advisering door Abab is Kegra extra varkensrechten misgelopen en heeft zij kosten voor gerechtelijke procedures moeten maken.&lt;/p&gt;&lt;p&gt;4.10. Het hof verwerpt de stelling van Kegra dat Abab door het adviseren van het samenwerkingsverband met betrekking tot de locatie [locatie], heeft aangezet tot strafbare handelingen. De vennoten van Kegra zijn weliswaar strafrechtelijk vervolgd, maar uiteindelijk vrijgesproken van het plegen van strafbare feiten. Niet is gebleken dat Abab bewust heeft geadviseerd om in strijd met de geldende regelgeving te handelen.&lt;/p&gt;&lt;p&gt;4.11. De stelling van Kegra dat Abab ook overigens als gevolg van onjuiste en onzorgvuldige advisering (in opdracht van Knorberg B.V.) onrechtmatig jegens Kegra heeft gehandeld kan evenmin worden aanvaard. Weliswaar kan een tekortkoming van een contractspartij in de uitvoering van een overeenkomst onder omstandigheden jegens een derde onrechtmatig zijn, indien de belangen van die derde nauw betrokken zijn bij de behoorlijk uitvoering van de overeenkomst (vergelijk HR 24 september 2004, ECLI:NL:HR:2004:AO9069, r.o. 3.4) maar naar het oordeel van het hof doet een dergelijke situatie zich hier niet voor. Het hof acht in dit verband van doorslaggevend belang dat door Abab in de brief aan Kegra als “betrokken derde” (hiervoor geciteerd onder 4.5.) niet alleen is erkend dat de destijds aan (de vennootschappen van ) [veehouder] geadviseerde samenwerkingsconstructie onjuist was, maar tevens is geadviseerd om de mestadministratie weer via de vennootschap van [veehouder] te laten lopen. Weliswaar wordt in de brief bij vergissing gesproken over VEM [locatie] B.V. maar uit de stellingen van Kegra in de onderhavige procedure blijkt dat Kegra heeft begrepen dat het in deze brief ging om de samenwerkingsconstructie tussen haar en Knorberg B.V.&lt;/p&gt;&lt;p&gt;4.12. Naar het oordeel van het hof heeft Abab zich met deze brief in voldoende mate de belangen van Kegra aangetrokken. Dat Kegra (evenals Knorberg B.V.) ervoor heeft gekozen de bestaande situatie te handhaven en getracht heeft door middel van juridische procedures haar gelijk te halen kan Abab niet aangerekend worden. Voor verhaal van de met deze juridische procedures gemoeide kosten bestaat naar het oordeel van het hof dan ook geen grond. Dit geldt ook voor het nadeel dat Kegra stelt te hebben gelden door het mislopen van extra varkensrechten: dit nadeel is inherent aan het feit dat de in 1996 gekozen samenwerkingsconstructie niet toelaatbaar was, zoals Abab bij brief van 30 december 1999 aan Kegra heeft meegedeeld en door het College van Beroep voor het Bedrijfsleven in hoogste instantie is bevestigd.&lt;/p&gt;&lt;p&gt;4.13. Kegra heeft in algemene termen bewijs van haar stellingen aangeboden. Dat aanbod wordt als te vaag door het hof gepasseerd.&lt;/p&gt;&lt;p&gt;4.14. De conclusie is dat de vorderingen van Kegra terecht door de rechtbank zijn afgewezen. De grieven van Kegra behoeven geen verdere bespreking. Het hof zal het vonnis van de rechtbank bekrachtigen, met wijziging van de gronden zoals in het voorgaande is vermeld.&lt;/p&gt;&lt;p&gt;Kegra zal als de in het ongelijk gestelde partij worden veroordeeld in de kosten van het hoger beroep.&lt;/p&gt;&lt;h3&gt;5 De uitspraak&lt;/h3&gt;&lt;p&gt;Het hof:&lt;/p&gt;&lt;p&gt;bekrachtigt het vonnis waarvan beroep met wijziging van de gronden zoals in het voorgaande is vermeld;&lt;/p&gt;&lt;p&gt;veroordeelt Kegra in de kosten van het hoger beroep, welke kosten aan de zijde van Abab worden begroot op € 666,- voor verschotten en op € 894,- voor salaris advocaat;&lt;/p&gt;&lt;p&gt;verklaart deze kostenveroordeling uitvoerbaar bij voorraad.&lt;/p&gt;&lt;h3&gt;Noot&lt;/h3&gt;&lt;p&gt;Deze uitspraak is weer een hoofdstuk in de affaire rond de akkerbouwconstructies die ABAB eind jaren negentig van de vorige eeuw adviseerde.&lt;/p&gt;&lt;p&gt;Voor de inwerkingtreding van de Wet herstructurering varkenshouderij – per 1 september 1998 – waren voor het houden van varkens mestproductierechten nodig op basis van de Meststoffenwet (hierna: Mw). Een van de mogelijkheden die art. 14 Mw (oud) in samenhang met de Wet verplaatsing mestproductie bood werd gevormd door de zgn. grondgebonden mestproductierechten. Elke hectare landbouwgrond was ‘automatisch’ goed voor125 kg. fosfaat, zo’n 16 mestvarkens. Een agrariër die varkens wilde (gaan) houden, kon dat doen zodra hij de beschikking had over landbouwgrond. Deze wettelijke mogelijkheid leidde ertoe dat getracht werd gronden waarop akkerbouw plaatsvond – vooral gelegen in kleigebieden, zoals Zeeland, Flevoland en Groningen – maar die nog niet werden benut voor grondgebonden mestproductierechten, alsnog daarvoor te benutten.&lt;/p&gt;&lt;p&gt;Het overheidsbeleid in vragen rond samenwerkingsverbanden voor het benutten van landbouwgrond voor productierechten is lange tijd onduidelijk geweest. Al vanaf het midden van de jaren negentig (en bij sommigen misschien al wel eerder) vroeg men zich af of en hoe nog uitbreiding van de veestapel op basis van de grondgebonden rechten kon plaatsvinden. Lange tijd heeft de overheid in het midden gelaten waar precies de grens lag van wat wel acceptabel of wat niet acceptabel was. Begrippen waren en bleven vaag. Correspondentie om uitsluitsel te verkrijgen leverde de gewenste duidelijkheid niet op. Veelal kwamen de antwoorden neer op: “als het in strijd is met de wet, dan mag het niet, als het in overeenstemming is met de wet, dan is het goed.” Regelmatig werden algemene vragen besproken tussen de VLB en Bureau Heffingen. Op individuele vragen rond dit thema kon vaak geen antwoord worden verkregen omdat Bureau Heffingen dan vroeg om een mestnummer, dat om begrijpelijke reden niet graag werd vermeld. Hoe de regering tegenover de grondgebonden rechten stond kan worden weergegeven door de volgende passage (&lt;span class="Cursief"&gt;Kamerstukken II&lt;/span&gt; 1995/96, 24 445, nr. 2, p. 32 (december 1995): “Theoretisch is uitbreiding van veehouderijactiviteiten ook mogelijk op het grondgebonden mestproductierecht. Een verlaging van dit recht zou tot de ongerijmde situatie leiden dat een duurzame ontwikkeling van grondgebonden veehouderij in de niet-concentratiegebieden op slot gaat vanwege het probleem in de concentratiegebieden. Anderzijds is het beleid erop gericht verplaatsingen uit de overschotgebieden naar de tekortgebieden te stimuleren. Die ontwikkeling zou door een verlaging van het grondgebonden mestproductierecht worden gefrustreerd. Zo’n maatregel zou dan ook terecht op veel weerstand stuiten. Nu dit geen begaanbare weg lijkt hebben wij het risico van onaanvaardbare veehouderijontwikkelingen trachten in te schatten. Gezien de ervaringen van de laatste 10 jaar vrezen wij die in de akkerbouw niet. Wat wel denkbaar is, is dat de intensieve veehouderij zijn productiecapaciteit zou willen opvoeren op basis van grondgebonden mestproductierechten van derden. De Meststoffenwet werpt hier echter de nodige barrières op. Om mest te mogen produceren op het grondgebonden mestproductierecht is een juridische geldige titel vereist. Het gaat daarbij om eigendom, zakelijk gebruiksrecht of door de grondkamer goedgekeurde langjarige pacht. Deze grond dient bovendien in feitelijk gebruik te zijn bij de mestproducent. Met andere woorden: er moet zowel een feitelijke als een juridische band bestaan tussen de grond en de locatie van de productie. Het sluiten van een maatschap, die niet aan beide vereisten voldoet, kan dus geen basis zijn voor de uitbreiding van de mestproductie. Op dit moment wordt nagegaan of de mestproductie van varkenshouders in de concentratiegebieden wordt uitgebreid op basis van de grondgebonden rechten van akkerbouwers. Indien mocht blijken dat dit is gedaan in strijd met de bepalingen van de Meststoffenwet zal hiertegen worden opgetreden. Mocht uit dit onderzoek blijken dat weliswaar legale maar beleidsmatig onwenselijke constructies worden gehanteerd dan zullen wij niet aarzelen de wetgeving op dit punt aan te scherpen.”&lt;/p&gt;&lt;p&gt;Bekend is dat ABAB na verloop van tijd terugkwam op de akkerbouwconstructies. In onderhavige uitspraak blijkt dat ook uit de aan relaties van ABAB verstuurde brieven. Veel constructies zijn aangepakt via de Wet herstructurering varkenshouderijen (door aan de bedrijven geen varkensrechten toe te kennen, zoals ook Kegra BV is overkomen) en via de Minas-heffingen.&lt;/p&gt;&lt;p&gt;In deze uitspraak werd getracht de adviseur, ABAB, aansprakelijk te stellen voor de schade. Dat mislukte. In de eerste plaats kon het bedrijf niet aantonen dat er een overeenkomst van opdracht was. In een strafrechtelijke procedure was Kegra vrijgesproken, Abab heeft dus niet aangezet tot strafbare handelingen. En overigens is er ook geen sprake van een onrechtmatige daad. Niet alleen ligt de drempel voor het aannemen daarvan daarvoor tamelijk hoog, maar uit de brieven blijkt volgens de rechter dat ABAB zich de belangen van de betrokken bedrijven voldoende heeft aangetrokken.&lt;/p&gt;&lt;p&gt;D.W. Bruil&lt;/p&gt;</content><legacyfootnotes/><footnotes><footnote/></footnotes><auteurs/><published>2014-08-12 13:05:43</published><modified>2014-08-13 09:52:46</modified><editiondate>2014-08-12</editiondate><htmlpath>https://denhollander.info/artikel/11545</htmlpath></article>
</articles></edition>