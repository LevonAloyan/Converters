<edition><articles><article><jaar>2004</jaar><naam>Tijdschrift voor Agrarisch Recht</naam><uitgave>10</uitgave><aflevering>10</aflevering><searchword>TvAR 10/2004</searchword><id>3669</id><udhid>UDH:TvAR/3669</udhid><titel>De balans na ruim vijf jaar MINAS-rechtspraak; Een overzicht van MINAS-jurisprudentie</titel><searchwords><searchword>TvAR 10/2004</searchword><searchword>UDH:TvAR/3669</searchword></searchwords><attachments><attachment><name>2004_nr 10_Artikel_Breukelen.pdf</name><extention>pdf</extention><url>https://denhollander.info/download/3666/ci</url></attachment></attachments><inleiding>1 Inleiding&#13;
Het mineralenaangiftesysteem bestaat sinds 1 januari 1998 en wellicht tot 1 januari&#13;
2006, het moment waarop het nieuwe mestbeleid in werking zal treden. Het mineralenaangiftesysteem&#13;
is opgenomen in hoofdstuk IV van de Meststoffenwet. Het uitgangspunt&#13;
van dit systeem is dat de aan- en afvoer van mineralen op een landbouwbedrijf&#13;
in evenwicht is. Zo niet, dan is de boer een mineralenheffing verschuldigd. Dit systeem&#13;
van evenwichtsbemesting is niet altijd warm onthaald door de agrarische sector. Mede&#13;
hierdoor hebben diverse boeren en standsorganisaties gerechtelijke procedures&#13;
gestart. In dit artikel bespreken we de belangrijkste uitspraken van de gerechtshoven&#13;
en het College van Beroep voor het bedrijfsleven over een periode van ruim vijf jaar.&#13;
De volgende onderwerpen laten we de revue passeren: niet-ontvankelijkheid bij voldoening&#13;
op aangifte, bestemmingsheffing, rapport van bevindingen en een aantal&#13;
afzonderlijke uitspraken. Elk onderdeel sluiten we af met een conclusie. Ook besteden&#13;
we aandacht aan de hoofdlijnen van het mineralenaangiftesysteem.&#13;
Dit artikel krijgt een vervolg, dat in een later nummer van Agrarisch Recht gepubliceerd&#13;
zal worden. In dat deel zullen we nader ingaan op de ontwikkelingen op het&#13;
gebied van het nieuwe mestbeleid. Ook zullen we dan ingaan op de vraag in hoeverre&#13;
de hierna te bespreken jurisprudentie relevant kan zijn voor het nieuwe mestbeleid.</inleiding><content>2 Hoofdlijnen mineralenaangiftesysteem1&#13;
2.1 MINAS&#13;
Het mineralenaangiftesysteem (hierna: MINAS)2 houdt in dat de boer registreert hoeveel&#13;
mineralen (fosfaat en stikstof) op een bedrijf worden aan- en afgevoerd. Denk&#13;
daarbij aan de aanvoer van dieren, mest en veevoer en bij de afvoer aan producten en&#13;
mest. Het verschil tussen de aan- en afvoer van mineralen is het verlies naar het milieu.&#13;
Dit verlies is acceptabel, als het niet groter is dan de verliesnormen. Als het verlies&#13;
groter is dan de verliesnormen, is de boer een mineralenheffing verschuldigd.&#13;
Voor de agrarische ondernemers bestaat er de keuze om aangifte te doen op basis van&#13;
het verfijnde of forfaitaire aangiftesysteem. Bij de verfijnde aangifte (hoofdstuk IV,&#13;
titel 2 van de Meststoffenwet (hierna: Msw)) wordt voor vele aangifteposten gewerkt&#13;
met de werkelijke mineralengehaltes in de aan- en afgevoerde stoffen. Deze (mest)-&#13;
stoffen moeten bemonsterd en geanalyseerd worden. Als een boer verfijnd aangifte&#13;
doet, is onder bepaalde voorwaarden saldo-opbouw mogelijk. Een boer bouwt saldo&#13;
op, als in een jaar de afvoer groter is dan de aanvoer. Als aan diverse voorwaarden is&#13;
voldaan, kan Bureau Heffingen3 ertoe overgaan om een heffing met een saldo te verrekenen.&#13;
Deze voorwaarden staan in artikel 43 van de Msw en in de artikelen 15 tot&#13;
en met 19 van de Regeling uitvoering heffingen en verrekening Meststoffenwet (hierna:&#13;
Regeling).4&#13;
Naast de uitgebreide verfijnde aangifte kan de boer ook kiezen om een eenvoudiger&#13;
forfaitaire aangifte te doen. Deze forfaitaire aangifte (hoofdstuk IV, titel 1, Msw)&#13;
bevat minder aan- en afvoerposten en werkt voornamelijk met forfaits. Intermediaire&#13;
ondernemingen hebben deze keuzevrijheid niet. Zij moeten aangifte voor intermediaire&#13;
bedrijven (hoofdstuk IV, titel 3, Msw) doen. Deze intermediaire aangifte ziet&#13;
alleen op fosfaat.&#13;
2.2 Het doen van MINAS-aangifte&#13;
Iedere boer moet MINAS-aangifte doen. Een uitzondering hierop is, als een bedrijf&#13;
in een jaar beschikt over minder dan drie hectare landbouwgrond en drie grootveeeenheden.&#13;
Daarnaast mag een bedrijf de aanvoernorm niet overschrijden.5 Dit wordt&#13;
in de volksmond volledige vrijstelling genoemd. Vooruitlopend op het nieuwe mestbeleid&#13;
heeft de Minister van Landbouw, Natuur en Voedselkwaliteit (hierna: Minister&#13;
van LNV) tot een versoepeling van de MINAS-aangifteplicht besloten.6&#13;
Als een bedrijf dus niet absoluut vrijgesteld is van de aangifteplicht, moet een boer&#13;
voor 1 september van het jaar, dat volgt op het desbetreffende heffingsjaar, aangifte&#13;
doen.7 Hiervan staat los of de boer (heffingplichtige) van de inspecteur van Bureau&#13;
Heffingen een aangiftebiljet heeft ontvangen met de bedoeling dat de boer aangifte&#13;
doet. Aan de hand van deze aangifte berekent de boer zelf zijn heffing. Daarna betaalt&#13;
de boer zelfstandig het door hem verschuldigde bedrag overeenkomstig een tegelijkertijd&#13;
door hem tijdig in te dienen aangifte. De aangifte is slechts een specificatie&#13;
van het heffingsbedrag dat de boer (heffingplichtige) aan de ontvanger van Bureau&#13;
Heffingen betaalt. Alleen door de betaling zet de boer de materiële belastingschuld&#13;
om in een formele belastingschuld. Dit proces op zich heet formaliseren. De boer&#13;
stelt als het ware zijn eigen aangifte vast. Deze methode wordt de methode van&#13;
heffing bij wege van voldoening op aangifte genoemd. De inspecteur van Bureau&#13;
Heffingen heeft hierbij weinig bemoeienis. De bemoeienis van de inspecteur neemt&#13;
pas toe, als de inspecteur overgaat tot controle van de ontvangen aangifte. De aangifte&#13;
heeft dus nog een andere functie. De aangifte is ook een hulpmiddel voor de controle&#13;
bij de vaststelling van de belastingschuld. De inspecteur is echter in geen enkel&#13;
opzicht aan het in de aangifte gestelde gebonden.&#13;
2.3 Naheffingsaanslag&#13;
Bij de methode van heffing bij wege van voldoening op aangifte legt de inspecteur van&#13;
Bureau Heffingen – afgezien van een eventuele naheffingsaanslag – geen (primaire)&#13;
aanslag op. Op de boer (heffingplichtige) rust de verplichting tot betaling, zoals in de&#13;
vorige paragraaf is beschreven. Tegelijkertijd moet hij binnen de gestelde termijn aangifte&#13;
doen. Als de boer de MINAS-heffing, die op aangifte voldaan behoort te worden,&#13;
geheel of gedeeltelijk niet betaalt, gaat de inspecteur over tot het opleggen van&#13;
een naheffingsaanslag. In deze gevallen legt de inspecteur op basis van de aangifte en&#13;
andere feiten en omstandigheden uit het dossier een naheffingsaanslag op. Het kan&#13;
zijn dat de boer helemaal geen aangifte heeft ingestuurd en vaak komt het voor dat de&#13;
boer de verschuldigde mineralenheffingen niet heeft betaald. De inspecteur legt dan&#13;
een ambtshalve naheffingsaanslag op. De inspecteur heeft in dat geval ook de&#13;
bevoegdheid om boetes op te leggen.8 Bij het opleggen van een ambtshalve naheffingsaanslag&#13;
gaat de inspecteur uit van de hem bekende gegevens en redelijke schattingen&#13;
omtrent de aan- en afvoer van mineralen per bedrijfstak.&#13;
De voorwaarden voor het opleggen van een (ambsthalve) naheffingsaanslag zijn vastgelegd&#13;
in artikel 20 van de Algemene wet inzake rijksbelastingen (hierna: Awr). De&#13;
bevoegdheid van de inspecteur om na te heffen is ruimer dan alleen het naheffen bij&#13;
het geheel of gedeeltelijk niet betalen van de MINAS-heffing. Met geheel of gedeeltelijk&#13;
niet betaald zijn wordt gelijkgesteld het geval waarin, op basis van de belastingwet&#13;
gedaan verzoek, ten onrechte of tot een te hoog bedrag, vrijstelling of vermindering&#13;
van inhouding of teruggaaf is verleend (art. 20, lid 1 Awr).&#13;
Aan de mogelijkheid om te kunnen naheffen is een termijn verbonden. Deze&#13;
bevoegdheid tot naheffing vervalt door verloop van vijf jaren na het einde van het&#13;
kalenderjaar, waarin de belastingschuld is ontstaan of de teruggaaf is verleend (art. 20,&#13;
lid 3 Awr). Dus de inspecteur van Bureau Heffingen kon de MINAS-heffing van&#13;
1998 uiterlijk tot en met 31 december 2003 naheffen. Deze naheffingstermijn is ingesteld&#13;
om de belastingplichtige na een redelijke termijn duidelijkheid te verschaffen&#13;
over de hoogte van zijn belastingschuld.&#13;
De naheffingsbevoegdheid is in wettelijk opzicht een ruime bevoegdheid. Deze&#13;
bevoegdheid wordt ingeperkt door de algemene beginselen van behoorlijk bestuur.&#13;
Als de naheffingsbevoegdheid wordt afgezet tegen de navorderingsbevoegdheid wordt&#13;
duidelijk hoe ruim de naheffingsbevoegdheid eigenlijk is. Navorderen (art. 16 Awr)&#13;
speelt een rol bij heffing bij wege van aanslag. Onder andere de inkomstenbelasting&#13;
wordt op deze manier geheven. Bij de methode van heffing bij wege van aanslag&#13;
bepaalt de inspecteur zelfstandig de grootte van de belastingschuld. Dit kan de&#13;
inspecteur doen met behulp van de door de belastingplichtige in een aangifte en hem&#13;
op een andere manier ter beschikking staande gegevens. De inspecteur zet bij deze&#13;
heffingsmethode de materiële belastingschuld om in een formele belastingschuld door&#13;
het vaststellen van de aangifte. Doordat de inspecteur bij heffing bij wege van aanslag&#13;
zelf formaliseert en niet de belastingplichtige (heffingplichtige), is navordering aan&#13;
meer voorwaarden verbonden dan naheffing. Bij navordering moet er – kort gezegd –&#13;
sprake zijn van nieuwe feiten, die de inspecteur niet bekend zijn. Hierop geldt een&#13;
uitzondering. Feiten, die de inspecteur bekend zijn of redelijkerwijs bekend hadden&#13;
kunnen zijn, kunnen een grond voor navordering opleveren, als de belastingplichtige&#13;
ten aanzien van dit feit te kwader trouw is.&#13;
2.4 De verhouding tussen de Awb en de Awr&#13;
Een ieder die een fiscaal formeelrechtelijk probleem wil oplossen, moet de Algemene&#13;
wet bestuursrecht (hierna: Awb) en de Awr ter hand nemen. Dit is nodig, omdat de&#13;
Awb en de Awr gezien kunnen worden als lex generalis en lex specialis. De hoofdregels&#13;
staan in de Awb; de afwijkingen staan in de Awr. De Awr is eigenlijk het beste te&#13;
omschrijven als een bijzondere, algemene wet.&#13;
De belangrijkste uitzonderingen, die in de Awr zijn opgenomen, betreffen de aanvang&#13;
van de termijn voor het indienen van een bezwaarschrift, de hoorplicht en de beslistermijn.&#13;
Termijn voor indienen bezwaarschrift&#13;
De termijn voor het indienen van een bezwaarschrift tegen voor bezwaar vatbare&#13;
beschikkingen begint op de dag na die van de dagtekening van een aanslagbiljet of van&#13;
het afschrift van een voor bezwaar vatbare beschikking. Hierop geldt een uitzondering.&#13;
Als de dag van dagtekening gelegen is vóór de dag van de bekendmaking, moet&#13;
de dag van bekendmaking als uitgangspunt genomen worden (art. 22j, sub a Awr). In&#13;
het geval van een bezwaarschrift tegen voldoening op aangifte of afdracht op aangifte&#13;
begint de termijn voor het instellen van bezwaar te lopen met ingang van de dag na&#13;
die van de voldoening of de inhouding of de afdracht (art. 22j, sub b Awr). Als de&#13;
boer niet op aangifte betaalt, is er geen sprake van voldoening op aangifte. Het gevolg&#13;
hiervan is dat de inspecteur het bezwaar niet-ontvankelijk verklaart. Er is ook geen&#13;
sprake van voldoening op aangifte, als de boer geen MINAS-heffing verschuldigd is&#13;
en dus ook niets betaald heeft. Ook dan verklaart de inspecteur het bezwaar niet-ontvankelijk.&#13;
Dit is een logische gang van zaken. De boer heeft immers geen belang bij&#13;
het indienen van een bezwaarschrift; hij is geen heffing verschuldigd. Zie hierover&#13;
ook hoofdstuk 3.&#13;
Horen&#13;
Een essentieel onderdeel van de heroverweging in de bezwaarfase is de hoorplicht.&#13;
Het uitgangspunt van de Awb is dat het bestuursorgaan in beginsel de belanghebbende&#13;
moet horen.9 De Awr kent hierop een uitzondering. De belanghebbende wordt&#13;
alleen op zijn verzoek gehoord (art. 25, lid 4 Awr).&#13;
Beslistermijn&#13;
Ook voor de beslistermijn is een afwijking opgenomen. De beslistermijn is vastgesteld&#13;
op één jaar na ontvangst van het bezwaarschrift (art. 25, lid 1 Awr). Met&#13;
toestemming van de Minister (in geval van MINAS: de minister van LNV) kan deze&#13;
termijn met één jaar verlengd worden (art. 25, lid 2 Awr).&#13;
2.5 Gesloten stelsel van rechtsbescherming&#13;
Het belastingrecht kent een gesloten stelsel van rechtsbescherming. Dit is ook van&#13;
toepassing op MINAS. Het gesloten stelsel van rechtsbescherming houdt in dat alleen&#13;
bezwaar en beroep ingesteld kan worden tegen bepaalde besluiten. In de wet moet&#13;
dan staan dat de belastingaanslagen en beschikkingen ‘voor bezwaar vatbaar’ zijn. De&#13;
Awb kent dit gesloten stelsel niet. Het begrip ‘besluit’ in de Awb is ruimer dan de&#13;
voor bezwaar vatbare beschikkingen in de Awr.10&#13;
Een gevolg van het gesloten stelsel van rechtsbescherming is dat de bezwaarmogelijkheden&#13;
beperkt zijn. Voor MINAS is er een aantal bezwaarmogelijkheden. De boer&#13;
kan tegen onder andere de volgende beschikkingen een bezwaarschrift indienen:11&#13;
– (ambtshalve) naheffingsaanslag (art. 20 jo 22j, sub a Awr);&#13;
– voldoening op aangifte (art. 22j, sub b jo 24 Awr);&#13;
– verrekening (art. 43, lid 5 Msw);&#13;
– herziening van de belastbare hoeveelheid over de heffingsjaren 1998 tot en met&#13;
2002 (art. 18a Regeling).&#13;
Nog een aantal woorden over de herziening van de belastbare hoeveelheid over de&#13;
heffingsjaren 1998 tot en met 2002. Deze herziening wordt in de volksmond het&#13;
‘MINAS-gat’ genoemd. De reden van deze herziening is dat de forfaits in de tabellen&#13;
IV en IVa van bijlage D van de Msw voor de met de varkens aan- en afgevoerde mineralen&#13;
niet correct waren. Dit is gebleken uit het onderzoek van ID TNO Diervoeding.&#13;
12 De toenmalige staatssecretaris van Landbouw, Natuur en Voedselkwaliteit&#13;
heeft hierover ook een brief aan de voorzitter van de Tweede Kamer der Staten-&#13;
Generaal van 21 februari 200313 gestuurd. De verdere gang van zaken is dat Bureau&#13;
Heffingen de MINAS-aangiften van bedrijven met varkens over de jaren 1998 tot en&#13;
met 2002 corrigeert aan de hand van de nieuwe ‘varkensnormen’. Dit resulteert in een&#13;
overzicht voor de jaren 1998 tot en met 2002. Dit overzicht is voor bezwaar vatbaar.&#13;
3 Ontvankelijkheid bij voldoening op aangifte&#13;
3.1 Inleiding&#13;
Dit hoofdstuk gaat over de ontvankelijkheid van het bezwaar dat zich richt tegen het&#13;
bedrag dat op aangifte moet worden voldaan. Ingevolge artikel 41, lid 2 van de Msw&#13;
is de Awr van overeenkomstige toepassing op de mineralenheffingen. Op grond van&#13;
artikel 24 van de Awr kan hij die bezwaar heeft tegen het bedrag dat door hem op&#13;
aangifte is voldaan, een bezwaarschrift indienen bij de inspecteur. De termijn voor het&#13;
instellen van bezwaar vangt aan met ingang van de dag na die van de voldoening (art. 22 j,&#13;
sub b Awr).&#13;
De inspecteur hanteerde bij de bepaling van de ontvankelijkheid als vaste beleidslijn&#13;
dat een verzoek om een betalingsregeling, inclusief het verzoek om uitstel van betaling,&#13;
wordt aangemerkt als een betaling. Aan deze beleidslijn lagen proceseconomische&#13;
redenen ten grondslag. Indien het bezwaar wegens het niet hebben voldaan van&#13;
het bedrag niet-ontvankelijk werd verklaard, dan was de kans aanwezig dat alsnog&#13;
het verschuldigde of een deel van het verschuldigde bedrag werd voldaan, waarna&#13;
opnieuw een bezwaarschrift kon worden ingediend. De inspecteur heeft er daarom&#13;
destijds voor gekozen om, ter kanalisering van procedures, de ontvankelijkheid van&#13;
het bezwaarschrift niet te laten afhangen van de voldoening, indien om een betalingsregeling&#13;
dan wel uitstel van betaling was verzocht. Dat de verschillende gerechtshoven&#13;
niet allemaal hetzelfde tegen dit onderwerp aankijken, blijkt heel duidelijk uit&#13;
onderstaande uitspraken.&#13;
3.2 Rechtspraak&#13;
3.2.1 Situatie: niet betaald en geen verzoek om uitstel van betaling&#13;
In een aantal gerechtelijke procedures deed zich de vraag voor of de boer wel of nietontvankelijk&#13;
is in zijn bezwaar, indien hij geen mineralenheffing(en) en/of bestemmingsheffing&#13;
verschuldigd is. Over deze problematiek hebben de gerechtshoven zich&#13;
in vier gevallen uitgelaten.14 Deze uitspraken van de gerechtshoven laten wij nu de&#13;
revue passeren. Te beginnen met de uitspraak van het Gerechtshof te Leeuwarden van&#13;
18 mei 2001. In de aangifte heeft belanghebbende op de verzamelstaat (behorende bij de&#13;
MINAS-aangifte) aangegeven in totaal aan heffing te zijn verschuldigd: nihil. Belanghebbende&#13;
maakt bezwaar tegen zijn aangifte voor wat de bestemmingsheffing betreft.&#13;
“Het hof is van oordeel dat het bezwaarschrift terecht niet-ontvankelijk is verklaard. De&#13;
belanghebbende is van mening dat hij geen bestemmingsheffing is verschuldigd. Dienovereenkomstig&#13;
heeft hij een nihil aangifte ingediend en ook niets betaald. Aldus heeft de belanghebbende&#13;
aangifte gedaan conform zijn standpunt terzake. Onder de omstandigheden van&#13;
dit geval staat tegen een dergelijke aangifte geen bezwaar open, wegens het ontbreken van&#13;
belang voor de belanghebbende, aangezien een gunstiger beslissing voor de belanghebbende&#13;
niet mogelijk is.”15&#13;
Het Gerechtshof te ’s-Hertogenbosch heeft dit in haar uitspraak van 29 augustus&#13;
2002 bevestigd, namelijk belanghebbende heeft niet betaald en is daarom terecht nietontvankelijk&#13;
verklaard in het bezwaar. Nagenoeg hetzelfde is bepaald in de uitspraak&#13;
van het Gerechtshof te ’s-Hertogenbosch van 1 oktober 2003.&#13;
De laatste uitspraak in dit rijtje is van het Gerechtshof te ’s-Gravenhage van 22 mei&#13;
2003. In de aangifte heeft belanghebbende aangegeven dat hij geen fosfaat- en stikstofheffing&#13;
is verschuldigd en dat hij ƒ 400 aan bestemmingsheffing is verschuldigd.&#13;
Belanghebbende heeft bezwaar gemaakt tegen de stikstofheffing. Het gerechtshof&#13;
bepaalt het volgende.&#13;
“Blijkens artikel 41, tweede lid, van de Meststoffenwet is de Algemene wet inzake rijksbelastingen&#13;
van overeenkomstige toepassing op de mineralenheffingen, waaronder de stikstofheffing.&#13;
Op grond van artikel 24 Awr kan hij die bezwaar heeft tegen het bedrag dat op aangifte&#13;
is voldaan een bezwaarschrift indienen bij de inspecteur. Belanghebbende heeft terzake&#13;
van de stikstofheffing een nihilaangifte ingediend en dienovereenkomstig geen belasting voldaan.&#13;
Tegen een dergelijke aangifte staat op grond van artikel 24 van de Awr geen bezwaar&#13;
open.”16&#13;
Tijdens de zitting bleek eigenlijk dat de boer niet zo zeer problemen heeft met zijn&#13;
MINAS-aangifte, wat ook wel logisch is omdat hij geen heffingen verschuldigd was,&#13;
maar dat hij zich niet kon vinden in de verrekening van heffingen met de door hem&#13;
opgebouwde saldi. Hier maakte het Gerechtshof korte metten mee, door te bepalen&#13;
dat hij dan bezwaar moet maken tegen de verrekeningsbeschikking.17&#13;
Een duidelijk verschil tussen de eerste uitspraak en de laatste drie uitspraken is dat&#13;
het eerste gerechtshof de redenering aanhangt dat er geen sprake is van een procesbelang.&#13;
Daarentegen bepalen de andere gerechtshoven dat de beslissing op bezwaar&#13;
niet-ontvankelijk moet zijn, omdat op grond van artikel 24 van de Awr (gesloten stelsel&#13;
van rechtsbescherming) geen bezwaar tegen deze uitspraak openstond. De uitkomst&#13;
is dus hetzelfde, alleen de weg ernaar toe is verschillend.&#13;
3.2.2 Situatie: niet betaald en wel een verzoek om uitstel van betaling&#13;
In paragraaf 3.2.1 hebben we de situatie bekeken waarin sprake is van geen betaling&#13;
en geen verzoek om uitstel van betaling. In deze paragraaf gaan we nader in op de&#13;
situatie waarin de boer niet betaald heeft, maar wel een verzoek om uitstel van betaling&#13;
heeft ingediend. Allereerst zullen we gaan kijken naar de uitspraak van de belastingkamer&#13;
van het Gerechtshof te Leeuwarden van 30 november 2002. Dit gerechtshof&#13;
vindt het beleid van de inspecteur om een belanghebbende ontvankelijk te achten in&#13;
zijn bezwaar, indien hij uitstel van betaling heeft gevraagd voor het bedrag/de bedragen&#13;
die hij op aangifte heeft berekend, in de geest van de wet: 18&#13;
“Op grond van het bepaalde in artikel 24 van de Algemene wet inzake rijksbelastingen (hierna:&#13;
Awr), kan hij die bezwaar heeft tegen het bedrag dat op aangifte is voldaan een bezwaarschrift&#13;
indienen bij de inspecteur, waarbij, volgens artikel 22j, sub b, van de Awr, de&#13;
bezwaartermijn aanvangt met ingang van de dag na die van de voldoening. Met het beleid&#13;
om het bezwaar ontvankelijk te achten indien de aangifte tijdig is gedaan, doch uitstel is&#13;
gegeven voor de voldoening en het bezwaarschrift overigens tijdig bij de inspecteur is ingediend,&#13;
handelt de inspecteur, naar het oordeel van het hof, in de geest van de wet, zodat&#13;
belanghebbende terecht ontvankelijk is geacht in zijn bezwaar”.19&#13;
Dat er geen eenheid in rechtspraak bestaat, blijkt heel duidelijk uit de uitspraak van&#13;
het Gerechtshof te Amsterdam van 20 maart 2003 omtrent ditzelfde onderwerp.20 Dit&#13;
gerechtshof geeft aan dat het gesloten systeem van rechtsmiddelen met zich meebrengt&#13;
dat een belanghebbende niet-ontvankelijk moet worden verklaard, indien hij&#13;
het op aangifte berekende bedrag/bedragen niet voldaan heeft:&#13;
“Naar het oordeel van het hof brengen de artikelen 23 en 24 van de Awr (gesloten systeem&#13;
van rechtsmiddelen) in de onderhavige situatie, waarin de inspecteur geen voor bezwaar vatbare&#13;
beschikking genomen heeft en door belanghebbende geen belasting is voldaan, met zich&#13;
mee dat belanghebbende niet in zijn bezwaar kan worden ontvangen. De uitspraak van de&#13;
inspecteur, waarbij hij er om beleidsmatige en/of proceseconomische redenen van heeft afgezien&#13;
belanghebbende niet-ontvankelijk te verklaren in zijn bezwaar is derhalve onjuist. Ten&#13;
overvloede merkt het Hof nog op dat proceseconomische redenen een inbreuk op het wettelijke&#13;
systeem niet wettigen nu een dergelijke inbreuk zou kunnen leiden tot behandeling van&#13;
de inhoudelijke bezwaren van belanghebbende tegen het enkel doen van aangifte en deze&#13;
bezwaren tevens aan de orde zouden kunnen komen na daadwerkelijke betaling van het aangegeven&#13;
bedrag. Dit klemt te meer nu de behandeling van zijn inhoudelijke bezwaren tevens&#13;
aan de orde kan komen tegen de door de inspecteur inmiddels opgelegde naheffingsaanslag,&#13;
waartegen belanghebbende bezwaar heeft gemaakt”.&#13;
De Derde meervoudige belastingkamer van het Gerechtshof te ’s-Gravenhage 17 maart&#13;
2004 bevestigt dit standpunt, maar voegt hier nog een overweging aan toe.21, 22 Het&#13;
gerechtshof bepaalt het volgende.&#13;
“Aan het beleid van de Inspecteur komt rechtens geen betekenis toe, enerzijds omdat dat&#13;
beleid een ontoelaatbare inbreuk op het voor belastingzaken geldende gesloten stelsel van&#13;
rechtsbescherming inhoudt en anderzijds omdat dat beleid onverenigbaar is met de in artikel&#13;
28 van de Msw voorgeschreven wijze van heffing, welke wijze van heffing in de belastingwet&#13;
is verankerd.”23&#13;
Uit hetgeen hierboven is weergegeven kan worden afgeleid dat er geen eenheid in&#13;
rechtspraak is in de uitspraken van de verschillende gerechtshoven. De gerechtshoven&#13;
Leeuwarden, ’s-Hertogenbosch en de enkelvoudige kamer van het Gerechtshof te&#13;
’s-Gravenhage achten het beleid van de inspecteur in overeenstemming met de geest&#13;
van de wet. De gerechtshoven Amsterdam, Arnhem en de meervoudige kamer van&#13;
het Gerechtshof te ’s-Gravenhage vinden het beleid in strijd met de wettelijke voorschriften.&#13;
Tenslotte is het opmerkelijk dat de enkelvoudige kamer en de meervoudige&#13;
kamer van het Gerechtshof te ’s-Gravenhage verschillen van mening voor wat het&#13;
onderwerp ontvankelijkheid betreft.&#13;
4 Bestemmingsheffing&#13;
4.1 Meststoffenwet en de Memorie van toelichting daarop&#13;
Voor de lasten die samenhingen met de uitvoering van de Msw en met name van het&#13;
heffingensysteem, is destijds afgesproken dat deze nog twee jaar, te weten in 1998 en&#13;
1999 uit de bestemmingsheffing24 zouden worden gefinancierd.&#13;
Artikel 35 van de Msw bepaalde dat ter zake van het produceren van dierlijke meststoffen&#13;
een bestemmingsheffing wordt geheven en dat de opbrengst van de heffing is&#13;
bestemd voor de bestrijding van de kosten die zijn verbonden aan de uitvoering van&#13;
de Meststoffenwet. De bestemmingsheffing bedroeg in beginsel ƒ 400 per bedrijf per&#13;
kalenderjaar. Op basis van artikel 36 van de Msw kon een korting van ƒ 300 worden&#13;
verkregen indien de aangifte vergezeld ging van een verklaring van een registeraccountant&#13;
of accountant-administratieconsulent. In de Kamerstukken wordt dit als&#13;
volgt verwoord.25&#13;
“Aangezien de afhandeling van een dossier van een bedrijf met een groot overschot niet&#13;
meer kosten met zich brengt dan de afhandeling van een dossier van een bedrijf met een&#13;
klein overschot, ligt het voor de hand per bedrijf een vast bedrag in rekening te brengen. In&#13;
het wetsvoorstel is dat bedrag bepaald op ƒ 400. Het gaat daarbij om alle bedrijven die deelnemen&#13;
aan het systeem van regulerende mineralenheffingen.&#13;
Een korting van ƒ 300 geldt daarbij voor bedrijven die bij hun mineralenaangifte een accountantsverklaring&#13;
overleggen. De overlegging van een accountantsverklaring wordt zo gestimuleerd.&#13;
Op die wijze kan beter inzicht worden verkregen in de voordelen van een dergelijke&#13;
verklaring uit oogpunt van controle en handhaving en uit oogpunt van besparingen bij de&#13;
overheid. De verklaring zal naar verwachting overigens niet tot minder uitvoeringslasten&#13;
voor het Bureau Heffingen leiden, maar de kosten die samenhangen met het toezicht door&#13;
de Algemene Inspectiedienst zullen voor deze bedrijven waarschijnlijk wel lager zijn.”&#13;
4.2 Inhoud van de bezwaar- en beroepschriften&#13;
In de bezwaar- en beroepschriften die over de bestemmingsheffing gingen, werden&#13;
verschillende soorten grieven aangevoerd. Deze grieven liepen uiteen van “een overheid&#13;
mag geen geld vragen voor het indienen van een aangifteformulier”, “de overheid&#13;
mag geen onderscheid maken in tarieven” tot “de accountantsverklaring is van&#13;
geen waarde” en “belanghebbenden worden op onnodige kosten gejaagd”. In paragraaf&#13;
4.3 zullen we een aantal uitspraken weergeven, waarin de discriminatoire&#13;
werking van de verschillende tarieven wordt aangevoerd.&#13;
4.3 Hofuitspraken&#13;
Het Gerechtshof te ’s-Hertogenbosch heeft in haar uitspraak van 29 augustus 2002&#13;
een aantal rechtsvragen beantwoord met betrekking tot de bestemmingsheffing. De&#13;
rechtsvragen met de daarbij behorende antwoorden treft u hieronder aan.26&#13;
A. Is de bestemmingsheffing als bedoeld in artikel 35 van de Meststoffenwet (tekst&#13;
1998) in strijd met EG-regelgeving en het EVRM ?&#13;
Antwoord&#13;
De bestemmingsheffing maakt onderdeel uit van een binnenlands belastingstelsel.&#13;
Van strijd met EG-regelgeving of met het EVRM is geen sprake. Een en ander is in&#13;
het geval van belanghebbende niet anders.27&#13;
B. Mocht de wetgever twee tarieven invoeren, een van ƒ 400 en een van ƒ 100?&#13;
Antwoord&#13;
De wetgever heeft het invoeren van twee tarieven uitvoerig gemotiveerd. Van discriminatoire&#13;
wetgeving ter zake is geen sprake. Het hof merkt verder op dat ingevolge&#13;
artikel 11 van de Wet algemene bepalingen de rechter volgens de wet moet rechtspre-&#13;
ken en dat hij in geen geval de innerlijke waarde of billijkheid van de wet mag beoordelen.&#13;
28, 29&#13;
C. Mocht de wetgever het tarief van ƒ 100 afhankelijk stellen van de aanwezigheid bij&#13;
de aangifte van een verklaring van een registeraccountant of accountant-administratieconsulent?&#13;
Antwoord&#13;
De wetgever heeft het overleggen van een accountantsverklaring willen stimuleren&#13;
omdat naar zijn oordeel op die wijze beter inzicht kan worden verkregen in de voordelen&#13;
van een dergelijke verklaring uit oogpunt van controle en handhaving en uit&#13;
oogpunt van besparingen bij de overheid. Ook op dit punt verwijst het hof naar artikel&#13;
11 van de Wet algemene bepalingen.30&#13;
4.4 Uitspraak van de Hoge Raad&#13;
Tegen bovengenoemde uitspraak van het Gerechtshof te ’s-Hertogenbosch van&#13;
29 augustus 2002, nr. 00/02234, heeft belanghebbende beroep in cassatie ingesteld. Bij&#13;
arrest van 23 april 2004, nr. 38654, heeft de Hoge Raad het beroep ongegrond verklaard.&#13;
Onder punt 3 staat dat de klachten niet tot cassatie kunnen leiden. Daaraan is&#13;
toegevoegd dat “zulks, gezien artikel 81 van de Wet op de rechterlijke organisatie,&#13;
geen nadere motivering behoeft, nu de klachten niet nopen tot beantwoording van&#13;
rechtsvragen in het belang van de rechtseenheid of de rechtsontwikkeling”.&#13;
De kosten die het uitvoeren van de Msw met zich meebrachten, werden voor de&#13;
heffingsjaren 1998 en 1999 bekostigd uit de bestemmingsheffing. Een korting van&#13;
ƒ 300 werd toegepast om het overleggen van een accountantsverklaring te stimuleren.&#13;
De rechtspraak op het gebied van de bestemmingsheffing was duidelijk. De rechter&#13;
moet op basis van artikel 11 van de Wet algemene bepalingen volgens de wet rechtspreken&#13;
en mag in geen geval de innerlijke waarde of billijkheid van de wet beoordelen.&#13;
De door belanghebbenden gevoelde onredelijkheid van de hoogte van de&#13;
heffing kon hen derhalve niet baten. In onderstaand hoofdstuk zullen wij het fenomeen&#13;
‘rapport van bevindingen’ bespreken (= accountantsverklaring), welk rapport&#13;
voor de heffingsjaren 2000 en 2001 gold. De voorwaarde voor het overleggen van dit&#13;
rapport vloeit voort uit artikel 42 a van de Msw. Het lijkt een duidelijk artikel, maar&#13;
bij het lezen van onderstaande zal blijken dat het College van Beroep voor het&#13;
bedrijfsleven hier toch anders tegen aankijkt.&#13;
5 Rapport van bevindingen&#13;
5.1 Algemeen&#13;
Bij wetswijziging van 7 december 200031 heeft de regering besloten dat intensieve veehouderijen&#13;
een accountantsverklaring, opgemaakt door een AA of RA accountant,&#13;
moeten overleggen. Onder intensieve veehouderijen worden veehouderijen verstaan&#13;
met meer dan 2,5 Groot Vee Eenheden (hierna: GVE) per hectare. De achtergrond&#13;
hiervan is dat deze groep het grootste milieurisico vormt. Gelet op het aantal aan- en&#13;
afvoerposten dat op de aangifte voorkomt en de omvang van de op de aangifte aangegeven&#13;
hoeveelheid aan- en afgevoerde mineralen, is voor deze groep bedrijven een&#13;
grotere controle-inspanning nodig.&#13;
Bovenstaande heeft zijn weerslag gevonden in artikel 42a van de Msw. De verplichting&#13;
om bij de aangifte een accountantsverklaring opgemaakt door een AA of RA&#13;
accountant (hierna: rapport van bevindingen) te overleggen gold voor de heffingsjaren&#13;
2000 en 2001. Bij de Vrijstellingsregeling artikel 42a Msw van 10 december 2002&#13;
is deze verplichting voor de jaren 2002 en volgende afgeschaft.&#13;
5.2 Bestuursdwang versus last onder dwangsom&#13;
Wanneer artikel 42a van de Msw overtreden wordt heeft de Minister, op grond van&#13;
artikel 71a van de Msw, de bevoegdheid tot het toepassen van bestuursdwang of een&#13;
dwangsom ter handhaving van de bij of krachtens de Msw gestelde verplichtingen.&#13;
Artikel 5:32 Awb geeft aan dat een bestuursorgaan dat bevoegd is om bestuursdwang&#13;
toe te passen, in plaats daarvan aan de overtreder een last onder dwangsom kan opleggen.&#13;
Het College van Beroep voor het bedrijfsleven (hierna: CBb) legde de minister van&#13;
LNV de vraag voor waarom in de vier onderstaande zaken32 gekozen is voor het&#13;
opleggen van een last onder dwangsom in plaats van het toepassen van bestuursdwang.&#13;
Wanneer een verplichting om iets te doen (in casu het overleggen van een rapport van&#13;
bevindingen indien gedurende een kalenderjaar meer dan 2,5 GVE per hectare worden&#13;
gehouden) niet wordt nagekomen, kan het bestuursorgaan met toepassing van&#13;
bestuursdwang de handeling (het overleggen van het rapport van bevindingen) namelijk&#13;
alsnog verrichten. Dit op kosten van degene die nalatig geweest is. Het toepassen&#13;
van bestuursdwang zou dus kunnen hebben betekend dat de Minister bijvoorbeeld&#13;
zelf een AA of RA accountant had ingeschakeld. Omdat de Minister echter van&#13;
mening is dat de verplichting die voortvloeit uit artikel 42a Msw een verplichting is&#13;
van de boer die het rapport van bevindingen moet inleveren, is gekozen voor het&#13;
opleggen van een last onder dwangsom.&#13;
5.3 Last onder dwangsom&#13;
Op 26 februari 2004 heeft het CBb uitspraak gedaan in de bovengenoemde vier zaken&#13;
waarin het ging om het onderwerp ‘last onder dwangsom’. Een ‘last’ houdt in dat&#13;
iemand binnen een bepaalde termijn alsnog aan zijn verplichting moet voldoen (in&#13;
casu een rapport van bevindingen overleggen). Wanneer die termijn verstreken is en&#13;
de overtreding niet ongedaan gemaakt is, dan wordt de dwangsom verbeurd. Dit wil&#13;
zeggen dat de dwangsom van rechtswege verschuldigd is en betaald moet worden.&#13;
Een dwangsom is dus een financiële prikkel om mensen alsnog aan hun verplichting&#13;
te laten voldoen.&#13;
In drie van de vier bovengenoemde zaken is geen rapport van bevindingen ontvangen.&#13;
Daarom is op 1 augustus 2002 een brief naar belanghebbenden gestuurd waarin&#13;
zij op de hoogte zijn gebracht van het voornemen tot het opleggen van een last onder&#13;
dwangsom, indien niet alsnog het rapport van bevindingen wordt ontvangen, dan wel&#13;
bewijsstukken zijn overgelegd waaruit blijkt dat de overtreding niet is begaan. Omdat&#13;
geen geldig rapport van bevindingen is ingestuurd, is, met datum dagtekening 18 september&#13;
2002, een beschikking last onder dwangsom opgelegd. In deze beschikking is&#13;
de last opgelegd om artikel 42a van de Msw niet langer te overtreden op straffe van&#13;
een dwangsom van € 1200. In drie van de bovengenoemde zaken is aan deze verplichting&#13;
niet voldaan, waarna een dwangsom van € 1200 opgelegd is.&#13;
5.4 Uitspraken van het College van Beroep voor het bedrijfsleven&#13;
Het CBb heeft de vier ingestelde beroepen gegrond verklaard. Het CBb is van oordeel&#13;
dat in redelijkheid niet had kunnen worden besloten tot het opleggen van de last&#13;
onder dwangsom. In één van de zaken was namelijk wel een rapport van bevindingen&#13;
ingediend. De accountant heeft in dat rapport van bevindingen aangegeven dat de&#13;
financiële administratie van het bedrijf niet gecontroleerd is. Dit betekent dat de&#13;
accountant geen koppeling heeft gelegd tussen de financiële boekhouding en de op de&#13;
aangifte verstrekte gegevens. Ten aanzien hiervan geeft het CBb aan dat zij niet inziet&#13;
welk in rechte te respecteren belang nog kan zijn gediend met het door middel van&#13;
het opleggen van een last onder dwangsom afdwingen van het overleggen van de&#13;
accountantsverklaring. Het CBb heeft hierbij een afweging gemaakt tussen de belangen&#13;
van het bestuursorgaan en de kosten die gemoeid zijn met het opmaken van een&#13;
rapport van bevindingen. Het CBb vindt dat de redelijkheid ervoor zorgt dat de boer&#13;
geen onnodige kosten hoeft te maken. Deze lijn heeft het CBb in alle vier de zaken&#13;
doorgetrokken.&#13;
Naast bovenstaande heeft het CBb in één van de vier zaken nog een argument gevonden&#13;
om deze beroepszaak gegrond te verklaren. Het CBb heeft namelijk bepaald dat&#13;
de wetgever niet beoogd heeft om een schaapskudde, die zich bezighoudt met extensieve&#13;
veehouderij, onder het bepaalde in artikel 42a van de Msw te laten vallen. Het&#13;
CBb is van mening dat deze schaapskudde geen rapport van bevindingen hoefde te&#13;
laten opmaken. Dit ondanks het feit dat de schaapskudde wel boven de 2,5 GVE per&#13;
hectare uitkwam. Dit is opvallend omdat de regering destijds bepaald heeft dat onder&#13;
intensieve veehouderijen worden verstaan veehouderijen met meer dan 2,5 GVE per&#13;
hectare. Daarnaast is er nog een opvallend aspect aan deze uitspraken. Wanneer een&#13;
bedrijf uitkomt boven de 2,5 GVE per hectare, was het verplicht om een rapport van&#13;
bevindingen te overleggen. Het CBb bepaalt echter dat een belangenafweging met&#13;
zich meebrengt dat dit rapport niet mag worden gevraagd indien er geen financiële&#13;
koppeling gelegd is. Daarbij gaat het CBb voorbij aan de mogelijkheden die een&#13;
bestuursorgaan heeft om na ontvangst van het rapport maatregelen te nemen. Te denken&#13;
valt hierbij aan een boekenonderzoek of bijvoorbeeld een bedrijfsonderzoek&#13;
door de Algemene Inspectiedienst.&#13;
6 Analyseresultaten&#13;
6.1 Forfaitaire mineralenheffingen&#13;
Bij de wijziging van de Meststoffenwet per 1 januari 1998 is in hoofdstuk IV een stelsel&#13;
van regulerende mineralenheffingen ingevoerd. De heffingen die op grond van&#13;
hoofdstuk IV worden geheven zijn aangiftebelastingen. Een aangifteplichtige kan er&#13;
voor kiezen om een forfaitaire aangifte of een verfijnde aangifte in te dienen. In artikel&#13;
14 van de Msw is neergelegd onder welke voorwaarden van een bedrijf forfaitaire&#13;
mineralenheffingen worden geheven. Ingevolge artikel 15 van de Msw worden de forfaitaire&#13;
mineralenheffingen geheven naar de belastbare hoeveelheid meststoffen in een&#13;
kalenderjaar. In artikel 16 van de Msw is bepaald wat de grondslag van deze mineralenheffingen&#13;
(fosfaat- en stikstofheffing) is. De belastbare hoeveelheid meststoffen wordt&#13;
voor de forfaitaire mineralenheffingen bepaald door per kalenderjaar de hoeveelheid&#13;
aangevoerde meststoffen en de hoeveelheid geproduceerde dierlijke meststoffen te&#13;
verminderen met achtereenvolgens:&#13;
a) de hoeveelheid afgevoerde dierlijke meststoffen,&#13;
b) de opname van meststoffen door het gewas, en&#13;
c) het toelaatbaar verlies van meststoffen.&#13;
Indien de som van deze posten een positief resultaat geeft, dient de aangifteplichtige&#13;
mineralenheffing(en) te voldoen.&#13;
6.2 Verfijnde mineralenheffingen&#13;
In artikel 22 van de Msw is neergelegd onder welke voorwaarden er van een bedrijf&#13;
verfijnde mineralenheffingen worden geheven. Op basis van artikel 23 van de Msw&#13;
worden de verfijnde mineralenheffingen geheven naar de belastbare hoeveelheid&#13;
mineralenheffingen in een kalenderjaar. In artikel 24 van de Msw is bepaald wat de&#13;
grondslag van deze mineralenheffingen is. De belastbare hoeveelheid mineralen&#13;
wordt voor de verfijnde mineralenheffingen bepaald door per kalenderjaar de hoeveelheid&#13;
aangevoerde mineralen te verminderen met achtereenvolgens:&#13;
a) de hoeveelheid afgevoerde mineralen, en&#13;
b) het toelaatbaar mineralenverlies.&#13;
Ook wanneer de som van deze posten een positief resultaat oplevert, dient de aangifteplichtige&#13;
een mineralenheffing(en) te voldoen.&#13;
6.3 Uitzondering op de hoofdregel&#13;
De hoofdregel voor bedrijven met een forfaitaire boekhouding staat in artikel 17 lid 2&#13;
van de Msw. Artikel 17 lid 2 van de Msw gaat bij het vaststellen van de fosfaat- en&#13;
stikstofgehalten in de hoeveelheid aangevoerde en de hoeveelheid afgevoerde dierlijke&#13;
meststoffen uit van forfaitaire rekennormen per 1000 kilogram dierlijke meststoffen.&#13;
Met andere woorden, binnen het forfaitaire systeem moet in beginsel met forfaits&#13;
gerekend worden.&#13;
Een uitzondering op deze hoofdregel is de situatie waarin een bedrijf forfaitair aangifte&#13;
doet en bemonsterde en geanalyseerde dierlijke meststoffen aanvoert van een&#13;
ander bedrijf.&#13;
Op grond van artikel 17 lid 4 van de Msw kunnen bij ministeriële regeling namelijk&#13;
regels worden gesteld omtrent de gevallen waarin en de voorwaarden waaronder, in&#13;
afwijking van het tweede lid, ook de hoeveelheid aangevoerde dierlijke meststoffen&#13;
wordt vastgesteld op basis van het fosfaatgehalte, onderscheidenlijk stikstofgehalte&#13;
van de dierlijke meststoffen. De bevoegdheid die in artikel 17 lid 4 van de Msw is&#13;
gegeven, is in artikel 2 van de Regeling hoeveelheidsbepaling dierlijke en overige&#13;
organische meststoffen33 (hierna: Regeling) nader ingevuld.&#13;
In artikel 2 van bovengenoemde Regeling staat dat indien een bedrijf, waarop artikel&#13;
14 van toepassing is, een vracht dierlijke meststoffen aanvoert, waarvan overeenkomstig&#13;
deze Regeling een monster is genomen, welk monster dan wel een mede daaruit&#13;
samengesteld mengmonster wordt geanalyseerd, in afwijking van artikel 17, tweede&#13;
lid, van de wet de daar bedoelde hoeveelheid aangevoerde dierlijke meststoffen wordt&#13;
vastgesteld op basis van het gewicht en het fosfaatgehalte, onderscheidenlijk stikstofgehalte&#13;
van de dierlijke meststoffen.&#13;
Conclusie: In het geval dat de aangevoerde mest op mineralengehalten is bemonsterd,&#13;
mag niet met de forfaitaire normen worden gerekend, maar dient uit te worden&#13;
gegaan van de werkelijke bemonsterde mineralenwaarden.&#13;
6.4 Bemonstering en analyse&#13;
De wijze waarop van de mest een monster dient te worden genomen, is uitvoerig&#13;
geregeld in de Regeling. De bemonstering van de mest geschiedt overeenkomstig&#13;
bijlage 2 van de Regeling. In bijlage 2 is bepaald dat de bemonstering van de mest&#13;
plaatsvindt door een monsternemer. Blijkens artikel 1 sub h van de Regeling is een&#13;
monsternemer een persoon die op grond van de Regeling erkenning monsternemers&#13;
Meststoffenwet34 als zodanig is erkend of voorlopig is erkend als monsternemer en&#13;
voldoet aan de eisen die de Regeling erkenning monsternemers Meststoffenwet aan&#13;
een monsternemer stelt.&#13;
De analyse van de mestmonsters wordt uitgevoerd door een door de minister aangewezen&#13;
en door de Raad voor Accreditatie geaccrediteerd laboratorium.35 Een aldus&#13;
aangewezen laboratorium werkt overeenkomstig het accreditatieprogramma. Aan de&#13;
betrokkene wordt de mogelijkheid geboden om binnen 10 dagen na verzending van&#13;
de resultaten van de analyse door het laboratorium een heranalyse aan te vragen.36&#13;
Deze mogelijkheid is geboden voor het geval betrokkene het niet eens mocht zijn met&#13;
de analyse.&#13;
6.5 Rechtspraak&#13;
In deze paragraaf geven we een aantal uitspraken weer waarin belanghebbenden geen&#13;
heranalyse hebben aangevraagd. De uitspraken in deze zaken zijn duidelijk.&#13;
Het Gerechtshof te Leeuwarden overweegt in een uitspraak van 30 november 2002: 37&#13;
“Hetgeen belanghebbende in het bezwaarschrift aanvoert ter zake van de betrouwbaarheid&#13;
van analyse-uitkomsten, zonder overigens daaruit een conclusie te trekken met betrekking&#13;
tot de door hem verschuldigde heffing, kan aan de hoogte van de door hem verschuldigde&#13;
heffing niet afdoen, daar hij niet nader preciseert of door hem genoemde mogelijke verschillen&#13;
in uitkomsten daadwerkelijk op zijn bedrijf van toepassing zijn geweest. Nu de inspecteur&#13;
wijst op de waarborgen waarmee de analyses zijn omkleed kan de heffing niet op die&#13;
grond worden verlaagd.”38&#13;
“De door belanghebbende gevoelde onredelijkheid van de hoogte van de heffingen kan&#13;
belanghebbende in beroep niet baten, nu de rechter ingevolge het bepaalde in artikel 11 van&#13;
de Wet algemene bepalingen volgens de wet moet rechtspreken en niet de innerlijke waarde&#13;
of billijkheid van de wet mag beoordelen.”39&#13;
Het beroep is derhalve in al zijn onderdelen ongegrond. 40&#13;
Ook het Gerechtshof te ’s-Hertogenbosch41 heeft eenzelfde soort uitspraak gedaan.&#13;
Het Gerechtshof te ’s-Hertogenbosch geeft daarnaast nog een uitleg wat onder artikel 11&#13;
van de Wet algemene bepalingen verstaan moet worden. Het hof geeft aan dat de&#13;
bepaling inhoudt dat “het hof zich dient te onthouden van het geven van een oordeel&#13;
over de door belanghebbende aangevoerde grieven voorzover hij hierin aanvoert dat&#13;
de onderhavige wetgeving niet redelijk is”.&#13;
In de bovengenoemde uitspraken zoekt het gerechtshof aansluiting bij artikel 11 van&#13;
de Wet algemene bepalingen. Het Gerechtshof te Leeuwarden geeft in zijn uitspraak&#13;
van 30 november 200242 het volgende aan:&#13;
“Nu belanghebbende de analyseresultaten uitdrukkelijk niet bestrijdt en ook overigens niet&#13;
blijkt van onjuistheden in de aangifte zijn de heffingen terecht en tot het juiste bedrag berekend&#13;
en voldaan”.43&#13;
7 Overige uitspraken&#13;
7.1 Inleiding&#13;
In hoofdstuk 3 is een aantal uitspraken besproken die te maken hebben met het&#13;
onderwerp ontvankelijkheid. Hoofdstuk 6 behandelde de uitspraken over het onderwerp&#13;
bemonstering en analyse. In dit hoofdstuk zullen we een aantal uitspraken&#13;
weergeven die over verschillende soorten onderwerpen gaan. De volgende onderwerpen&#13;
zullen aan de orde komen: uitstel van het doen van aangifte, de vrijstellingsregeling&#13;
mestbe- en verwerking, vaststellen van de heffingen, horen en motivatie van&#13;
besluiten, de vrijstellingsregeling waterschade Meststoffenwet 1998, overmacht, grondgebruiksverklaring&#13;
en verrekening.&#13;
7.2 Uitspraken&#13;
Uitstel van het doen van aangifte&#13;
Namens belanghebbende was verzocht om uitstel voor het doen van aangifte te verlenen&#13;
tot 1 maart 2002. De inspecteur had hierop aangegeven dat aangiften voor de in&#13;
de Msw geregelde mineralenheffingen binnen negen maanden na afloop van het aangiftejaar&#13;
(in casu: voor 1 september 2001) moeten worden ingediend en dat deze termijn&#13;
niet wordt verlengd.&#13;
Het Gerechtshof te ’s-Hertogenbosch van 8 februari 200244 gaf het volgende aan:&#13;
“Nu in artikel 10, derde lid, van de Algemene wet inzake rijksbelastingen de beslissing van de&#13;
inspecteur op een verzoek om uitstel van het doen van aangifte niet is aangeduid als zijnde vatbaar&#13;
voor bezwaar, is verzoeker in zijn bezwaar tegen het door de Inspecteur niet verlenen van&#13;
uitstel voor het doen van de bedoelde aangifte kennelijk niet-ontvankelijk. Dit laatste brengt&#13;
met zich mee dat verzoeker eveneens kennelijk niet-ontvankelijk is in zijn onderwerpelijke&#13;
verzoek tot het met betrekking tot die beslissing treffen van een voorlopige voorziening”.45&#13;
Vrijstellingsregeling mestbe- en verwerking Meststoffenwet&#13;
Met betrekking tot de fosfaatheffing heeft belanghebbende in beroep aangevoerd&#13;
– samengevat –, dat hij niet begrijpt en het onredelijk acht dat hij bij een bedrijfsvoe-&#13;
ring volgens goede landbouwpraktijk een zo hoge heffing moet voldoen. Belanghebbende&#13;
noemt als eerste reden een door hem in gebruik genomen hydrofoorinstallatie&#13;
en als tweede reden vruchtbaarheidsproblemen. Het Gerechtshof te Leeuwarden van&#13;
30 november 200246 merkt hieromtrent op:&#13;
“Omdat deze installatie (nog afgezien van de vraag of deze een oorzaak kan zijn van de door&#13;
belanghebbende gestelde problemen) niet, of in ieder geval niet tijdig, is aangemeld volgens de&#13;
Vrijstellingsregeling mestbe- en verwerking Meststoffenwet kan van een eventuele uit die regeling&#13;
voortvloeiende vermindering van de heffing voor dat geval dan ook geen sprake zijn.47&#13;
De door belanghebbende als tweede reden genoemde vruchtbaarheidsproblemen kunnen&#13;
eveneens niet tot vermindering van de heffing leiden. Inherent aan het systeem van forfaitair&#13;
bepaalde hoeveelheden is de omstandigheid dat uitgegaan wordt van gemiddelde bepaalde&#13;
waarden en dat dientengevolge met individuele incidentele afwijkingen, wat daarvan in het&#13;
onderhavige geval ook zij, geen rekening wordt gehouden.”48&#13;
Heffingen terecht en tot de juiste hoogte vastgesteld&#13;
In geschil is de vraag of de aangegeven bedragen aan heffingen terecht en tot de juiste&#13;
hoogte verschuldigd zijn. Het Gerechtshof te Leeuwarden van 30 november 200249&#13;
bepaalt het volgende:&#13;
“Nu de fosfaatheffing en de stikstofheffing ingevolge het bepaalde in hoofdstuk IV van de&#13;
Meststoffenwet zijn gegrond op hoeveelheden aangevoerde en forfaitair bepaalde hoeveelheden&#13;
afgevoerde mineralen, welke forfaitaire hoeveelheden op zich door belanghebbende&#13;
niet worden bestreden en die rechtstreeks voortvloeien uit het in de Meststoffenwet bepaalde,&#13;
moeten de uit de aangiften blijkende heffingen als niet te hoog worden beschouwd.”50&#13;
Het gerechtshof geeft daarbij nog aan dat:&#13;
“Een vergelijking met de hoogte van heffingen vóór 1998 (systeem van de overschotheffing)&#13;
kan niet worden gemaakt, daar in die voorgaande jaren de heffingen volgens een ander wettelijk&#13;
systeem werden bepaald.”51&#13;
Horen en motivatie besluiten&#13;
In deze zaak had belanghebbende ook nog aangevoerd dat hij niet in de gelegenheid&#13;
was gesteld om zijn bezwaren mondeling toe te lichten, zodat de bestreden besluiten&#13;
niet zorgvuldig tot stand zouden zijn gekomen. Tenslotte had hij aangevoerd dat de&#13;
besluiten onvoldoende gemotiveerd waren. Hierover merkte het hof het volgende op:&#13;
“Ingevolge het bepaalde in artikel 25, lid 4, van de Awr wordt belanghebbende door de&#13;
inspecteur gehoord indien belanghebbende daarom verzoekt. De inspecteur heeft onweersproken&#13;
gesteld dat belanghebbende een verzoek om te worden gehoord niet heeft gedaan.&#13;
De inspecteur heeft derhalve niet gehandeld in strijd met het in voormeld artikel 25, lid 4,&#13;
bepaalde.52&#13;
Naar ’s-Hofs oordeel heeft de inspecteur met de door hem in de bestreden uitspraken gegeven&#13;
uitleg van de wettelijke bepalingen betrekking hebbend op de wijze van berekening van&#13;
de belastbare hoeveelheden mineralen, de door hem gegeven beslissing op het bezwaar voldoende&#13;
gemotiveerd”.53&#13;
Dit is een bevestiging van hetgeen al in paragraaf 2.4 is aangegeven.&#13;
Overmacht&#13;
In geschil is de hoogte van de verfijnde mineralenheffingen en dan met name het antwoord&#13;
op de vraag of de heffingen wegens overmacht op nihil dienen te worden vastgesteld.&#13;
In beroep werden onderstaande punten aangevoerd:&#13;
– Uit de analyseresultaten is gebleken dat de fosfaatgehaltes in de mest hoger lagen&#13;
dan op basis van de norm verwacht mocht worden. NB: de mest was al uitgereden&#13;
voordat de analyseresultaten binnen waren;&#13;
– In 1998 was belanghebbende 74 jaar en in dat jaar is belanghebbendes echtgenote&#13;
overleden;&#13;
– De Minas regelgeving is pas in 1998 ingevoerd.&#13;
Het Gerechtshof te ’s-Gravenhage van 23 april 200354 bepaalt het volgende:&#13;
“Het beroep van belanghebbende op overmacht faalt. De voorschriften voor de mineralenboekhouding&#13;
en de regulerende mineralenheffingen vloeien rechtstreeks voort uit de Meststoffenwet.&#13;
Wanneer de aangifte een belastbare hoeveelheid fosfaat – en stikstofverlies laat&#13;
zien, zijn één of meer heffingen verschuldigd. De door belanghebbende aangevoerde privéomstandigheden&#13;
alsmede het feit dat 1998 het startjaar van de Minas-regelgeving was, doen&#13;
aan de verschuldigdheid van de mineralenheffingen niet af.”55&#13;
Op 22 mei 2003 heeft het Gerechtshof te ’s-Gravenhage wederom een zaak behandeld&#13;
waarin een beroep op overmacht werd gedaan.56 In geschil is de hoogte van de fosfaatheffing.&#13;
Het gaat om de vraag of de fosfaatheffing wegens overmacht op nihil&#13;
dient te worden vastgesteld.&#13;
Omdat belanghebbende per 1 januari 1999 zijn pluimveebedrijf staakte, was het de&#13;
bedoeling dat in 1998 alle kippenmest van het bedrijf zou worden afgevoerd. Omdat&#13;
sprake was van een extreem nat najaar, kon de mest niet in 1998 worden afgevoerd.&#13;
Daarom is de mest uiteindelijk in 1999 afgevoerd.&#13;
Het gerechtshof bepaalde dat het beroep van belanghebbende op overmacht faalt:&#13;
“De voorschriften voor de mineralenboekhouding en de regulerende mineralenheffingen&#13;
vloeien rechtstreeks voort uit de Meststoffenwet. Wanneer de aangifte een belastbare hoeveelheid&#13;
fosfaat- en stikstofverlies laat zien, zijn één of meer heffingen verschuldigd. De&#13;
door belanghebbende aangevoerde omstandigheden doen aan de verschuldigdheid van de&#13;
fosfaatheffing niet af.”57&#13;
Het hof heeft hierbij nog in aanmerking genomen dat een heffingplichtige kon kiezen&#13;
voor het systeem van forfaitaire of verfijnde mineralenheffingen. Belanghebbende had&#13;
ter zitting verklaard op de hoogte te zijn van deze systemen. Toch heeft belanghebbende&#13;
gekozen voor het doen van een forfaitaire aangifte. Dit brengt met zich mee&#13;
dat belanghebbende ten aanzien van de in 1999 afgevoerde mest niet de mogelijkheid&#13;
van verrekening had.&#13;
Vrijstellingsregeling waterschade Meststoffenwet 1998&#13;
Tenslotte kwam de bovengenoemde belanghebbende ook niet in aanmerking voor de&#13;
Vrijstellingsregeling waterschade Meststoffenwet 1998. Dit had te maken met het feit&#13;
dat voor deze regeling alleen akkerbouw- en tuinbouwbedrijven die hebben gekozen&#13;
voor het systeem van verfijnde mineralenheffingen in aanmerking komen voor een&#13;
vrijstelling van heffingen. Zoals hierboven al is aangegeven had belanghebbende&#13;
gekozen voor deelname aan het forfaitaire systeem. Hier komt nog bij dat zelfs&#13;
wanneer belanghebbende geopteerd had voor het verfijnde systeem dit hem niet had&#13;
kunnen baten, omdat het bij belanghebbende opgetreden fosfaatverlies is veroorzaakt&#13;
door het niet kunnen afvoeren van kippenmest en niet door op het land achtergebleven&#13;
gewassen (beroep op gelijkheidsbeginsel faalt).&#13;
Grondgebruiksverklaring en informatieverplichting&#13;
Tussen partijen is in geschil het antwoord op de vraag of voor de berekening van de&#13;
verschuldigde mineralenheffing rekening gehouden moet worden met de 2,63 ha&#13;
landbouwgrond die belanghebbende in het desbetreffende heffingsjaar op basis van&#13;
een mondelinge afspraak in gebruik had. Daarnaast wordt de inspecteur verweten dat&#13;
hij belanghebbende onvoldoende heeft geïnformeerd.&#13;
Het Gerechtshof te Leeuwarden58 is van oordeel dat belanghebbende niet heeft voldaan&#13;
aan zijn verplichting het formulier – ook na latere verlenging van de termijn –&#13;
tijdig te verzenden of in te dienen. Dit brengt met zich mee dat op grond van de&#13;
Regeling landbouwgrond Meststoffenwet geen extra grond kan worden gerekend tot&#13;
belanghebbendes tot het bedrijf behorende oppervlakte landbouwgrond. Het staat&#13;
het Hof niet vrij om deze wettelijk vastgestelde termijn niet voor belanghebbende te&#13;
laten gelden.&#13;
“Het Hof is tevens van oordeel dat de inspecteur niet verweten kan worden dat hij de&#13;
belanghebbende onvoldoende heeft geïnformeerd. De laatste termijnverlenging voor indiening&#13;
van het formulier is op 19 mei 1999 in de Staatscourant gepubliceerd. Op dat moment&#13;
kon het formulier niet meer tijdig worden ingediend, terwijl de voordien geldende termijnen&#13;
op het moment van toezending van het formulier aan de belanghebbende reeds verstreken&#13;
waren. De gevolgen van het feit dat de belanghebbende bijna een jaar heeft gewacht met de&#13;
indiening van het formulier dienen voor zijn rekening te komen.”59&#13;
Grondgebruiksverklaring en bevoegdheid&#13;
Het gaat hier om de vraag of een weigering tot registratie van de grondgebruiksverklaring&#13;
een voor bezwaar en beroep vatbaar besluit is in de zin van de Algemene wet&#13;
bestuursrecht.&#13;
In deze zaak gaat het om artikel 53 sub a van de Msw, zoals die tot 1 januari 2002&#13;
gold en de Regeling landbouwgrond Msw60 (hierna: Regeling), zoals die tot 1 januari&#13;
2002 gold. Op 6 juli 2001 en op 1 januari 2002 zijn onderdelen van de Wet tot wijziging&#13;
van de Msw van 28 juni 2001 (hierna: Wet) in werking getreden.&#13;
De inhoud van artikel 53 sub a (oud) van de Wet is met ingang van 6 juli 2001 in&#13;
gewijzigde vorm opgenomen in artikel 1a, lid 2 van de Msw. De gewijzigde regeling&#13;
heeft, afgezien van hoofdstuk IV, ook betrekking op de toepassing van de hoofdstukken&#13;
III en V, titel 3, en de daarop berustende bepalingen. Artikel 53 sub a (oud) van&#13;
de Wet is met ingang van 1 januari 2002 vervallen. In verband met deze wetswijziging&#13;
is met ingang van 1 januari 2002 ook de Regeling landbouwgrond Msw gewijzigd.&#13;
In artikel 1, tweede lid, van de Regeling is sindsdien bepaald dat deze op artikel 1a&#13;
van de Wet is gebaseerd. Deze verruiming wordt hierna aangeduid als de ‘brede&#13;
basis’; de oorspronkelijke basis wordt aangeduid als de ‘smalle basis’. In de aanhef&#13;
van artikel 2 van de Regeling is de verbrede basis van de grondgebruiksverklaring&#13;
opgenomen en ingevolge deze aanhef gelezen in samenhang met het onder c van dit&#13;
artikel bepaalde, wordt voor de toepassing van de hoofdstukken III, IV en V, titel 3&#13;
en de daarop berustende bepalingen onder de tot het bedrijf behorende oppervlakte&#13;
landbouwgrond ook gerekend de landbouwgrond, die daadwerkelijk in het kader van&#13;
een normale bedrijfsvoering bij het bedrijf in gebruik is en ter zake waarvan een&#13;
grondgebruiksverklaring is opgesteld en bij Dienst Basis Registratie is ingediend.&#13;
Het College van Beroep voor het bedrijfsleven61 bepaalde het volgende:&#13;
“Beslissingen als de onderhavige vonden op het tijdstip waarop appellant zijn grondgebruiksverklaring&#13;
heeft ingediend hun grondslag in artikel 53, aanhef en onder a, deel uitma-&#13;
kend van hoofdstuk IV van de Msw en de daarop gebaseerde Regeling. De grondgebruiksverklaring&#13;
had, totdat op 1 januari 2002 de gewijzigde Wet en de Regeling, volledig in werking&#13;
waren getreden, een smalle basis en diende direct en uitsluitend de in bedoelde hoofdstukken&#13;
voorziene besluitvorming in het kader van het mineralenaangiftesysteem, de mineralenheffingen.&#13;
Blijkens de artikelen 42 en 43 Msw geschiedt het opleggen en invorderen van dergelijke&#13;
heffingen met toepassing van de Awr. Ingevolge voormelde artikelen, gelezen in samenhang&#13;
met artikel 3 van de Regeling uitvoering heffingen en verrekening Msw is de besluitvorming&#13;
terzake opgedragen aan de inspecteur van verweerder. De inspecteur heeft zijn bevoegdheid&#13;
gemandateerd aan de divisiemanagers van Bureau Heffingen.&#13;
Gelet op het vorenstaande en op de in het bezwaarschrift van appellant aangegeven einddatum&#13;
van de gevraagde registratie – 31 december 2001 – dient er in het onderhavige geval&#13;
van te worden uitgegaan dat de bestreden beslissing een smalle basis heeft en mitsdien volledig&#13;
en uitsluitend op het werkterrein van de inspecteur van verweerder ligt. De gevolgen&#13;
van de weigering tot registratie van de voorliggende aanvraag kunnen immers alleen aan de&#13;
orde komen bij de beoordeling van een door de inspecteur van verweerder genomen besluit&#13;
in het kader van genoemd hoofdstuk IV van de Wet. De vraag of de voorliggende weigering&#13;
tot registratie van de grondgebruiksverklaring een voor bezwaar en beroep vatbaar besluit is&#13;
in de zin van de Algemene wet bestuursrecht kan niet door het College worden beoordeeld.”&#13;
Het College van Beroep voor het bedrijfsleven verklaart zich onbevoegd en zendt de&#13;
zaak ter afhandeling door aan het Gerechtshof te Leeuwarden. Dus nu is het Hof aan&#13;
zet om zich over deze principiële kwestie uit te laten.&#13;
Verrekening&#13;
In deze laatste te behandelen uitspraak van het Gerechtshof te Amsterdam62 staat centraal&#13;
of belanghebbende een MINAS-heffing over het jaar 1998 met een opgebouwd&#13;
saldo over het jaar 1999 kan verrekenen. Belanghebbende voert aan dat de mestwetgeving&#13;
in zijn situatie ernstig tekortschiet, omdat verrekening alleen mogelijk is, als&#13;
de veebezetting in 1999 tenminste 2,5 GVE per hectare bedraagt. Belanghebbende&#13;
heeft begin 1999 zijn varkensbedrijf beëindigd en is daardoor onder de veebezetting&#13;
per hectare van 2,5 GVE gekomen.&#13;
Het Hof verwerpt het beroep van belanghebbende nu partijen het er over eens zijn&#13;
dat in 1998 de verschuldigde fosfaatheffing ƒ 6647 bedraagt en voegt daaraan toe dat&#13;
“verrekening van een eventueel negatief fosfaatsaldo uit 1999, niet in de onderhavige procedure&#13;
– welke handelt over een naheffingsaanslag voor het jaar 1998 – aan de orde kan&#13;
komen. Om een negatief fosfaatsaldo van het jaar 1999 te kunnen verrekenen met de belastbare&#13;
hoeveelheid fosfaat van het jaar 1998, zal belanghebbende een (verfijnde) aangifte fosfaatheffing&#13;
over het jaar 1999 moeten doen. Deze aangifte van belanghebbende geldt dan als&#13;
een verzoek tot verrekening, waarop de inspecteur bij voor bezwaar vatbare beschikking zal&#13;
dienen te beslissen. Tegen een afwijzende beslissing kan belanghebbende vervolgens in&#13;
bezwaar en beroep komen.”&#13;
Uit de uitspraak van het Hof blijkt dus dat de grieven die belanghebbende aanvoert,&#13;
pas aan de orde kunnen komen in een eventuele bezwaar- en beroepsprocedure, wanneer&#13;
tezijnertijd een verrekeningsbeschikking door de inspecteur is afgegeven. Artikel&#13;
15, sub a van de Regeling uitvoering Heffingen en verrekening Meststoffenwet houdt&#13;
hiermee verband. In dit artikel is namelijk bepaald dat de inspecteur van Bureau&#13;
Heffingen geen verrekeningsbeschikking afgeeft zolang tegen de MINAS-heffing, die&#13;
op aangifte voldaan is, bezwaar ingesteld kan worden of op het bezwaar nog niet is&#13;
beslist.63&#13;
</content><legacyfootnotes>* Mr. N.G. (Nanon) van Breukelen is vanaf 1 mei 2004 als advocate met de specialisatie agrarisch recht&#13;
werkzaam bij Schuurmans Advocaten en Adviseurs te Roden (www.schuurmans-advocaten.nl). Mr. J.&#13;
(Judith) de Ruiter is werkzaam als juriste bij Bureau Heffingen (Ministerie van Landbouw, Natuur en&#13;
Voedselkwaliteit). De auteurs hebben dit artikel op persoonlijke titel geschreven.&#13;
1. Interessant is ook hoofdstuk 8 ‘Het Mineralenaangiftesysteem (MINAS)’ van W.M.G. Visser uit het&#13;
boek Hoofdzaken milieuheffingen, o.a. E.G. Borghols, 2000.&#13;
2. De regels over MINAS zijn bij Wet van 2 mei 1997 (Stb. 360) toegevoegd aan de Meststoffenwet. De&#13;
inwerkingtreding per 1 januari 1998 is bij Koninklijk Besluit van 15 december 1997 (Stb. 677) vastgesteld.&#13;
3. Het uitvoeringsorgaan Bureau Heffingen van het ministerie van Landbouw, Natuur en Voedselkwaliteit&#13;
is belast met onder andere de uitvoering van MINAS.&#13;
4. Regeling gepubliceerd: Stcrt. 1997, 247. Laatste gepubliceerde wijziging: Stcrt. 2004, 31.&#13;
5. De exacte voorwaarden staan in artikel 3c, eerste lid van de Regeling administratieve verplichtingen&#13;
Meststoffenwet.&#13;
6. www.minlnv.nl/thema/mest; mededeling van 19 maart 2004.&#13;
7. De datum van 1 september volgt uit de nota van toelichting bij de Regeling administratieve verplichtingen&#13;
Meststoffenwet (toelichting bij de regeling van 9 maart 1999, /TRCJZ 1999/1879, Stcrt. 50). Dit&#13;
blijkt uit de zin: “(…) is de termijn waarbinnen een bedrijf zich voor het jaar 1998 kan aanmelden voor&#13;
het stelsel van verfijnde mineralenheffingen verlengd tot 1 september 1999, de uiterste datum dat de aangifte&#13;
over het jaar 1998 kan worden ingediend.”&#13;
8. In de Beleidsregels bestuurlijke boeten Bureau Heffingen 1999 (hierna: BBBBH) is vastgelegd in welke&#13;
gevallen welke boetes opgelegd kunnen worden. In het geval van het niet of niet tijdig doen van aangifte&#13;
geldt artikel 17 BBBBH. Indien er sprake is van een betalingsverzuim van de mineralenheffingen en er&#13;
tevens geen aangifte is gedaan, geldt artikel 18 BBBBH. Artikel 19 BBBBH gaat over de situatie waarin&#13;
er sprake is van een betalingsverzuim van de mineralenheffingen, maar er wel aangifte is gedaan.&#13;
9. De uitzonderingen op de hoorplicht zijn opgenomen in artikel 7:3 Awb.&#13;
10. Vergelijk artikel 1:3, eerste lid Awb voor de definitie van besluit.&#13;
11. De boer kan tegen deze beschikkingen een bezwaarschrift indienen, zonder het risico te lopen dat het&#13;
bezwaarschrift niet-ontvankelijk wordt verklaard, omdat er in deze gevallen sprake is van een voor&#13;
bezwaar vatbare beschikking.&#13;
12. Rapport ID-Lelystad van december 2000, nummer 2222.&#13;
13. Kenmerk DL.2003/625.&#13;
14. Hof Leeuwarden 18 mei 2001, BK – 00/00784; Hof ’s-Hertogenbosch 29 augustus 2002, BK – 01/00710;&#13;
Hof ’s-Hertogenbosch 1 oktober 2003, BK – 03/01223; Hof ’s-Gravenhage 22 mei 2003, BK – 01/01947.&#13;
15. R.o. 6, Hof Leeuwarden 18 mei 2001.&#13;
16. R.o. 4, Hof ’s-Gravenhage 22 mei 2003.&#13;
17. R.o. 5, Hof ’s-Gravenhage 22 mei 2003.&#13;
18. Vergelijkbare uitspraken: Hof Leeuwarden 30 november 2002, BK – 01/00507; Hof Leeuwarden&#13;
30 november 2002, BK – 01/00184; Hof ’s-Gravenhage, enkelvoudige belastingkamer, 23 april 2003, BK&#13;
– 02/01741; Hof Leeuwarden 20 mei 2003, 133/02; Hof ’s-Gravenhage, enkelvoudige belastingkamer,&#13;
22 mei 2003, BK – 02/03062; Hof ’s-Hertogenbosch 28 januari 2004, BK – 02/04158.&#13;
19. R.o. 6.1, Hof Leeuwarden 30 november 2002.&#13;
20. R.o. 7 en 8, Hof Amsterdam 20 maart 2003, BK/BK – 01/00133.&#13;
21. Hof ’s-Gravenhage, meervoudige belastingkamer, 17 maart 2004, BK 02/01461.&#13;
22. Gelijksoortige uitspraken: Hof Arnhem 27 mei 2003, BK/M2 – 01/02866; Hof Amsterdam 1 juli 2003,&#13;
BK/BK – 01/03163; Hof Amsterdam 1 juli 2003, BK/BK – 02/05482; Hof Amsterdam 19 juli 2004,&#13;
BK/BK – 03/04351.&#13;
23. R.o. 5.6, Hof ’s-Gravenhage 17 maart 2004.&#13;
24. Vervallen bij de Wet van 7 december 2000 (Stb. 539), i.w.t. 1 januari 2001 (Stb. 2000, 574).&#13;
25. Kamerstukken II, 1995-1996, 24 783, nr. 3, p. 22/23.&#13;
26. Hof ’s-Hertogenbosch 29 augustus 2002, BK-00/02234.&#13;
27. R.o. 4.4., Hof ’s-Hertogenbosch 29 augustus 2002.&#13;
28. R.o. 4.7., Hof te ’s-Hertogenbosch 29 augustus 2002.&#13;
29. R.o. 6.9., Hof Leeuwarden 30 november 2002, BK – 01/00184.&#13;
30. R.o. 4.8., Hof ’s-Hertogenbosch 29 augustus 2002.&#13;
31. Stb. 2000, 539.&#13;
32. Zaaknummers: AWB 03/504, AWB 03/518, AWB 03/558 en AWB 03/871. De uitspraken zijn te raadplegen&#13;
op www.rechtspraak.nl.&#13;
33. Regeling hoeveelheidsbepaling dierlijke en overige organische meststoffen van 4 december 1997, Stcrt. 240.&#13;
34. Regeling erkenning monsternemers van 19 december 1997, Stcrt. 248.&#13;
35. Artikel 8 van de Regeling hoeveelheidsbepaling dierlijke en overige organische meststoffen.&#13;
36. Artikel 9 van de Regeling hoeveelheidsbepaling dierlijke en overige organische meststoffen.&#13;
37. Belastingkamer Hof Leeuwarden 30 november 2002, BK – 01/00184.&#13;
38. R.o. 6.8. Hof Leeuwarden 30 november 2002.&#13;
39. R.o. 6.10, Hof Leeuwarden 30 november 2002.&#13;
40. Een vergelijkbare uitspraak van Hof Leeuwarden: 30 november 2002, BK – 01/00507.&#13;
41. R.o. 2, Hof ’s-Hertogenbosch 28 januari 2004, BK – 02/04158.&#13;
42. Hof Leeuwarden 30 november 2002, BK – 01/00694.&#13;
43. R.o. 6.5., Hof Leeuwarden, 30 november 2002.&#13;
44. Hof ’s- Hertogenbosch 8 februari 2002 (voorlopige voorziening), BK – 01/01561.&#13;
45. R.o. 2.2., Hof ’s-Hertogenbosch, 8 februari 2002.&#13;
46. Hof Leeuwarden 30 november 2002, BK – 01/00184.&#13;
47. R.o. 6.6., Hof Leeuwarden 30 november 2002, BK – 01/00184.&#13;
48. R.o. 6.7., Hof Leeuwarden 30 november 2002, BK – 01/00184.&#13;
49. Hof Leeuwarden 30 november 2002, BK – 01/00507.&#13;
50. R.o. 6.3., Hof Leeuwarden 30 november 2002.&#13;
51. R.o. 6.4., Hof Leeuwarden 30 november 2002.&#13;
52. R.o. 6.5., Hof Leeuwarden 30 november 2002.&#13;
53. R.o. 6.6., Hof Leeuwarden 30 november 2002.&#13;
54. Hof ’s-Gravenhage 23 april 2003, BK – 02/01741.&#13;
55. R.o. 6, Hof ’s-Gravenhage 23 april 2003.&#13;
56. Hof ’s- Gravenhage 22 mei 2003, BK – 02/03062.&#13;
57. R.o. 6, Hof ’s-Gravenhage 22 mei 2003.&#13;
58. R.o. 4.5., Hof Leeuwarden 20 mei 2003, BK 133/02.&#13;
59. R.o. 4.6., Hof Leeuwarden 20 mei 2003.&#13;
60. Stcrt. 1997, 213.&#13;
61. R.o. 3.1, 3.2 en 3.3., CBb 27 mei 2003, nr. AWB 02/797 S 1.&#13;
62. Hof Amsterdam 19 juli 2004, BK/BK – 03/04580.&#13;
63. Dit is de tekst van de Regeling zoals die gold op het moment van de uitspraak. Voordien moest gewacht&#13;
worden met de afgifte van de verrekeningsbeschikking, totdat de aangifte onherroepelijk was vastgesteld&#13;
(dus na afhandeling van bezwaar en beroep). De Regeling is onlangs gewijzigd om een efficiëntere&#13;
afhandeling van aangiften en verzoeken om verrekening door Bureau Heffingen mogelijk te maken. Zie&#13;
de toelichting bij Stcrt. 3 juni 2004, 103, p. 13.</legacyfootnotes><footnotes><footnote/></footnotes><auteurs>mr. N.G. van Breukelen en mr. J. de Ruiter</auteurs><published>2004-10-01 00:00:00</published><modified>2004-10-01 00:00:00</modified><editiondate>2004-10-01</editiondate><htmlpath>https://denhollander.info/artikel/3669</htmlpath></article>
</articles></edition>