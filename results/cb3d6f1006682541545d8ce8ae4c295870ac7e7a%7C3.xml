<edition><articles><article><jaar>1992</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/1992</searchword><id>6165</id><udhid>UDH:TvAR/6165</udhid><titel>De handhaving van het Besluit melkrundveehouderijen Hinderwet; een lastige opgave</titel><searchwords><searchword>TvAR 4/1992</searchword><searchword>UDH:TvAR/6165</searchword></searchwords><attachments><attachment><name>1992_nr 4_Artikel_Bomhof.pdf</name><extention>pdf</extention><url>https://denhollander.info/download/5959/ci</url></attachment></attachments><inleiding>I. INLEIDING&#13;
Op 1 augustus 1991 werd voor melkrundveehouderijen een algemene maatregel van bestuur&#13;
van kracht op grond van art. 2a Hinderwet (Stb. 1991, 324). Sindsdien is geen hinderwetvergunning&#13;
meer nodig als aan bepaalde entree-voorwaarden (criteria) wordt&#13;
voldaan. De milieu-eisen zijn als algemene regels opgenomen in het uitvoeringsbesluit.&#13;
De belangrijkste entree-voorwaarden betreffen de inrichting van het bedrijf (aantal/&#13;
soort dieren, omvang diverse bedrijfsonderdelen) en de aard van de omgeving (afstandseisen&#13;
tot woon- en verblijfsobjecten alsmede tot verzuringsgevoelige elementen).&#13;
Daarnaast zijn er nog enkele criteria, zoals bepaalde maxima voor stoffen (bijv. 400 kilo&#13;
bestrijdingsmiddelen, mestbassins tot een omvang van 750 m2 en een inhoud van 2500&#13;
m3) en een verbod van sommige nevenactiviteiten (bijv. exploiteren van een windmolen,&#13;
aflevering van brandstoffen aan derden).&#13;
Overschrijdt de boer deze drempels, dan is de a.m.v.b.-rundvee (gemakshalve maar zo&#13;
aan te duiden) niet van toepassing en blijft de vergunningplicht van kracht.&#13;
De a.m.v.b. geldt voor bestaande en nieuwe situaties; het al dan niet beschikken over een&#13;
vergunning speelt geen rol. Wel is van belang of men hinderwetplichtig is (genoemd in&#13;
het Hinderbesluit); zoniet dan heeft men ook met de a.m.v.b. niets van doen (bijv. minder&#13;
dan 1,5 kW aan elektromotorisch vermogen of het houden van jongvee, melkgeiten of&#13;
schapen).&#13;
Met name voor hen die pretenderen hobby-boeren te zijn in plaats van bedrijfsmatige&#13;
veehouders valt dat soms lastig vast te stellen (zie mijn annotatie in Gest. 1989, nr. 6886&#13;
en het Praktijkboek Milieu D8-l-p en t). Daarentegen is wel in alle gevallen duidelijk dat&#13;
bij het gebruik van tractoren met een (gezamenlijk) vermogen van meer dan 0,18 kW een&#13;
agrarisch bedrijf onder de Hinderwet valt (AgvB 1-11-1991, nr. G05.91.0180 Terschelling).&#13;
De a.m.v.b.-rundvee staat niet op zichzelf. Er is een nauwe samenhang met de uitvoeringspraktijk&#13;
voor vergunningplichtige bedrijven, met het eerder verschenen Besluit&#13;
mestbassins Hinderwet (1-2-1991; Stb. 1990, 618) en de richtlijn Ammoniak en Hinderwet&#13;
(1-3-1991). De grote lijnen van deze materie zullen bij de lezers van dit blad al wel&#13;
bekend zijn vanwege een eerdere publikatie over aspecten van wetgeving door drs. H.E.&#13;
Woldendorp (Agr.R. 1991, blz. 397 e.v.).&#13;
In deze bijdrage zal de handhaafbaarheid van de a.m.v.b. op grond van praktijkervaringen&#13;
worden bezien; een betoog, waarin soms vrij ver op details moet worden ingegaan.&#13;
Dat is bij deze invalshoek nu eenmaal onvermijdelijk, doch de volhardende lezer zal zijn&#13;
inspanning naar verwachting beloond zien met een beter inzicht in de zeer gevarieerde toepassing van dit besluit waarvan de uitleg en de naleving anders is dan men bij eerste&#13;
lezing zou vermoeden.</inleiding><content>II. HET OPHEFFEN VAN DE VERGUNNINGPLICHT&#13;
De a.m.v.b.-rundvee betekent voor circa 30 000 bedrijven dat de bestaande vergunning&#13;
vervalt (ongeveer 10 000) danwel geen vergunning meer behoeft te worden aangevraagd&#13;
(ongeveer 20 000). Het moment, waarop dit heuglijke feit geschiedt, loopt echter per situatie&#13;
uiteen.&#13;
Voor nieuwe bedrijven, die na 1 augustus 1991 zijn opgericht, vervalt de vergunningplicht&#13;
direct; zij moeten op dat tijdstip ook aan de voorschriften van de a.m.v.b. voldoen.&#13;
Voor bestaande bedrijven geldt een overgangsjaar, waardoor de vergunningplicht pas met&#13;
ingang van 1 augustus 1992 ophoudt; zij moeten dan tevens de a.m.v.b.-eisen in acht nemen,&#13;
tenzij uitstel is gegeven (zie hierna onder X).&#13;
Het overgangsjaar kan echter onbedoelde consequenties hebben. De gemeente of de&#13;
boer kan in die periode nog rustig een hinderwetvergunning verlangen (zie ook mr.&#13;
H.M.J.G. Neelis in TvO 1989, nr. 7, blz. 136 e.v.). Lopende vergunningprocedures kunnen&#13;
nog tot en met 31 juli 1992 worden afgewikkeld, waarna de vergunning op 1 augustus&#13;
1992 van rechtswege vervalt (jammer van de kosten en de inspanning).&#13;
In dat overgangsjaar kan een bestaand bedrijf ondanks de a.m.v.b.-eisen nog aan zijn&#13;
vergunningvoorschriften worden gehouden; is de boer echter weigerachtig, dan heeft bestuurlijke&#13;
sanctionering meestal geen zin vanwege de tijd die verstrijkt met de behandeling&#13;
van een - daartegen doorgaans ingesteld - beroep (uitslag veelal na 1 augustus&#13;
1992). Zou een al lang bestaand bedrijf wel willen voldoen aan een vergunningvoorschrift&#13;
(bijv. aanleg mestplaat op 40 meter van de buren) en zou dat een strijdigheid opleveren&#13;
met de a.m.v.b.-eisen (mestplaat moet liggen op 50 meter van de buren), dan kan&#13;
een interessante discussie volgen over het wettelijk regiem dat in het overgangsjaar van&#13;
toepassing is (vergunning danwel a.m.v.b.).&#13;
Bij een dergelijk conflict tussen vergunning en a.m.v.b. lijkt het erop dat - ondanks de&#13;
vergunningplicht - de a.m.v.b. voorrang heeft. Het gaat namelijk om een activiteit in de&#13;
zin van de a.m.v.b., die eerder wordt uitgevoerd dan voor een bestaand bedrijf nodig is&#13;
(normaal pas vanaf 1 augustus 1992 verplicht; mestplaat echter vanaf 1 augustus 1994;&#13;
zie hierna onder X). Als zonodig toch eerder aan a.m.v.b.-eisen wordt voldaan, kan het&#13;
dus niet zo zijn, dat er een strijdigheid met een a.m.v.b.-eis optreedt. Het moment, waarop&#13;
zich dat conflict kan voordoen, is afhankelijk van de vraag of het gaat om een nieuwe situatie&#13;
(vanaf 1 augustus 1991) dan wel een bestaande situatie (vanaf 1 augustus 1992 en&#13;
voor sommige voorzieningen vanaf 1 augustus 1994; zie onder X).&#13;
Voor een - in de zin van de a.m.v.b. - onverplichte en te vroeg uitgevoerde activiteit&#13;
zou daarom dezelfde maatstaf moeten worden aangelegd als voor nieuw op te richten bedrijven.&#13;
In het genoemde voorbeeld over de mestplaat leidt het realiseren op een afstand&#13;
van 40 meter tot een situatie die na 1 augustus 1994 opnieuw de vergunningplicht doet&#13;
herleven; een dergelijk gevolg kan niet de bedoeling zijn van het overgangsrecht van de&#13;
a.m.v.b. Merkwaardige consequenties heeft ook het niet naleven van vergunningvoorschriften&#13;
(bijv. aanleg bedrijfsriolering, correcte uitvoering kuil voeropslag). Als de vergunning&#13;
op 1 augustus 1992 is vervallen, krijgt de betrokken boer weer twee jaar de tijd om aan&#13;
deze a.m.v.b.-eisen te voldoen; een onbedoelde beloning voor ongehoorzaam gedrag. Net&#13;
zo vreemd is de bepaling, dat vergunningvoorschriften inzake geluidsbeperking ondanks&#13;
het vervallen van de vergunning toch blijven bestaan als het geluidsregiem van de&#13;
a.m.v.b. milder zou zijn (zie art. 6.2). Door deze - ook in andere a.m.v.b.'s ex art. 2a&#13;
Hinderwet voorkomende - bepaling wordt bij uitvoeringsbesluit een verplichting&#13;
opgelegd, waarvoor de Hinderwet geen basis lijkt te bieden.&#13;
Pas in de Wet milieubeheer zal een voorziening worden gecreëerd om vergunningvoorschriften&#13;
intact te laten als de vergunning is vervallen; dit onder meer in verband met&#13;
nazorg-verplichtingen (zie hieromtrent mijn bijdrage Agr.R. 1992, nr. 2, blz. 118.). In de&#13;
praktijk wordt zowel om die reden als vanwege de rechtsgelijkheid niet al te zwaar aan&#13;
deze bepaling getild en houdt men voor alle a.m.v.b.-bedrijven doorgaans dezelfde&#13;
(a.m.v.b.-)geluidsvoorschriften aan.&#13;
Het opheffen van de vergunningplicht leidt ertoe dat van gemeentewege niet langer kan&#13;
worden bepaald of de vestiging van een rundveebedrijf uit milieu-oogpunt aanvaardbaar&#13;
is. Ook missen buren, milieu-organisaties en andere belanghebbenden het recht van bezwaar&#13;
en beroep tegen de vestiging van een a.m.v.b.-bedrijf (zie o.a. mr. CL. Pol en mr.&#13;
D. Samkalden in het blad 'Regelmaat' van mei 1989). Derden moeten er dus maar op vertrouwen&#13;
dat de entree-voorwaarden (afstandsnormen, depositienormen, etc.) en de algemene&#13;
regels (milieuvoorzieningen, realiseringstermijnen, e.d.) toereikendheid zijn.&#13;
Alleen als op grond van de a.m.v.b.-rundvee nadere eisen worden gesteld en dat is&#13;
maar sporadisch mogelijk, bestaat er een royale beroepsgang; eerst op de minister van&#13;
VROM en daarna zo nodig op de Raad van State (zie mijn bijdrage in Bouwrecht 1987,&#13;
nr. 3, blz. 204). Met de inwerkingtreding van de Wet milieubeheer zal dit vereenvoudigd&#13;
worden tot één beroepsgang (rechtstreeks op de Raad van State).&#13;
Elke agrariër kan zich dus (telkens en op elk moment) vrij vestigen in een zgn. a.m.v.b.-&#13;
bedrijf zonder dat hij bang hoeft te zijn dat hem dat op grond van de Hinderwet kan worden&#13;
verboden; zelfs omtrent de toegestane ammoniakdepositie is geen beperking&#13;
aangegeven als een a.m.v.b.-bedrijf na jaren stilgelegen te hebben weer tot nieuw leven&#13;
wordt gewekt (zie hierna onder VII).&#13;
Uiteraard kan er wel een vestigingsverbod om andere reden gelden (bijv. art. 14 Meststoffenwet,&#13;
inmiddels gewijzigd bestemmingsplan) en dat dienen potentiële kandidaten&#13;
goed te beseffen. Speelt dat echter geen rol, dan hebben derde-belanghebbenden geen mogelijkheden&#13;
om een nieuw boerenbedrijf tegen te houden; zij kunnen alleen maar attent zijn&#13;
op de naleving van de entree-voorwaarden en de milieuvoorschriften van de a.m.v.b.&#13;
Voldoet de boer daar niet aan, dan kan - net als bij het niet hebben van een hinderwetvergunning&#13;
of het niet naleven van de vergunningsvoorschriften - de gemeente worden&#13;
verzocht om bestuurlijke dwangmiddelen toe te passen (sluiten bij vergunningplicht;&#13;
dwangsom bij niet-naleven van de algemene regels van de a.m.v.b.). Daarnaast of in&#13;
plaats daarvan kan ook bij de politie aangifte worden gedaan van een strafbaar feit of in&#13;
kort geding een voorziening van de civiele rechter worden gevraagd; een afweging en&#13;
vervolgens een keuze die zal afhangen van de gegeven omstandigheden. Zolang de boer dus maar aan de entree-voorwaarden en aan de milieuvoorschriften van&#13;
de a.m.v.b.-rundvee blijft voldoen, kan hem in het kader van de Hinderwet geen strobreed&#13;
in de weg worden gelegd. Aan de buren kan daarom ook geen garantie worden gegeven&#13;
dat de eenmaal leeggekomen boerderij (bijv. na sanering of bedrijfsverplaatsing) niet&#13;
meer zal worden betrokken door een melkrundveehouder.&#13;
Ook de gemeente moet op dat gevaar bedacht zijn als haar om medewerking wordt&#13;
verzocht bij het overhevelen van bestaande a.m.v.b.-rechten naar een andere a.m.v.b.- of&#13;
vergunningplichtig rundveebedrijf; de - soms met veel gemeenschapsgeld gesaneerde -&#13;
boer mag zijn ongunstige gelegen pand simpelweg overdoen aan een bedrij fsgenoot, die&#13;
het milieuhinderlijke bedrijf weer vrolijk op de oude voet kan voortzetten als hij voldoet&#13;
aan de vestigings- en uitbreidingscriteria van de Meststoffenwet (art. 14; kritische grens&#13;
ligt bij een fosfaatproduktie van 125 kg/hectare/jaar en de komende Wet verplaatsing&#13;
mestproduktie (zie uitgebreider Mr. A.G. Walsweer in T.v.Agr.R. 1991, blz. 377-384).&#13;
Is dat allemaal het geval, dan zullen andere instrumenten (bestemmingsplan, SBL-regeling,&#13;
privaatrechtelijke bedingen, aankoop te saneren boerderijen) moeten worden ingezet&#13;
om de grote speelruimte van de a.m.v.b.-rundvee in te perken; een noodzaak die voor&#13;
andere a.m.v.b.'s ex art. 2a Hinderwet evenzeer geldt (bijv. om te voorkomen dat garagebedrijven&#13;
zich in het buitengebied vestigen).&#13;
III. BESTAANDE BEDRIJVEN MET OF ZONDER VERGUNNING&#13;
Schrijnend is het verschil in rechtspositie tussen vergunningplichtige en a.m.v.b.-plichtige&#13;
melkrundveebedrijven. Is er sprake van een vergunningplicht, dan wordt elk bestaand bedrijf&#13;
zonder vergunning - van wat voor bedrijfstak dan ook - in de rechtspraak aangemerkt&#13;
als juridisch nieuw (zie bijv. Vz. AGvB 18-5-1989 Gst. 1990, nr. 6900; AGvB 18-&#13;
5-1988 Agr.R. 1991, nr. 3, blz. 142; AGvB 12-12-1990, nr. B05.90.0218 Nederweert).&#13;
Voor de a.m.v.b.-rundvee maakt het niet uit of een bedrijf over een vergunning beschikt;&#13;
zowel feitelijk als juridisch is er steeds sprake van een bestaande situatie.&#13;
Bestaande bedrijven zonder vergunning die net buiten de werkingssfeer van de&#13;
a.m.v.b. vallen (bijv. iets te veel dieren, afstand tot gevoelige objecten even te kort) krijgen&#13;
daardoor een veel strengere behandeling dan de 'a.m.v.b.-boeren'. Zo geldt voor hen&#13;
geen legalisatiebeleid inzake de ammoniakemissie, worden grotere geurafstanden aangehouden,&#13;
is er geen overgangsperiode om aan de vergunningvoorschriften te kunnen voldoen;&#13;
vaak moet ook nog maar afgewacht worden of ze überhaupt wel een vergunning&#13;
kunnen krijgen.&#13;
Dit zou een reden kunnen zijn om een bedrijf na 1 augustus 1991 alsnog onder de&#13;
a.m.v.b.-rundvee te brengen, doch het is de vraag of dat wel op alle punten tot een milde&#13;
behandeling leidt. Inzake het legalisatiebeleid voor de ammoniakemissie lijkt dat niet mogelijk&#13;
en daardoor zou men wel eens op een blijvende achterstand kunnen zijn gezet ten&#13;
opzichte van de bedrijven die van het begin af aan tot de a.m.v.b.-plichtigen konden worden&#13;
gerekend (zie hierna onder VII).&#13;
Al met al een verschil in behandeling tussen bestaande bedrijven met dezelfde achtergrond,&#13;
die door de betrokken boeren niet ten onrechte als onbillijk wordt ervaren. Het&#13;
gaat hier immers om dezelfde categorie van veehouders, die mede door toedoen van de overheid niet al te zwaar tilden aan de vergunningplicht. Daarom werd - ten onrechte&#13;
blijkt nu - verwacht dat de hele rundveesector wel onder de a.m.v.b. zou vallen en een&#13;
ruim algemeen pardon in het verschiet zou liggen.&#13;
Die hoop - voornamelijk in eigen kring en door diverse gemeenten gewekt - is maar&#13;
ten dele uitgekomen. Het werd uiteindelijk een a.m.v.b. met harde afstandsminima voor&#13;
alle bedrijven, met stringente ammoniakdepositienormen voor nieuwe situaties en met&#13;
een legalisatie van de ammoniakemissie voor bestaande situaties (vóór 31-12-1986 opgericht).&#13;
Het gevolg is dat veel bedrijven toch vergunningplichtig zijn gebleven en nu pas echt&#13;
als probleemgeval te boek staan, omdat de minimum-eisen van de a.m.v.b. duidelijk maken&#13;
dat niet zomaar een hinderwetvergunning kan worden verleend (het gaat hier naar&#13;
schatting om 22 000 gevallen). Hun lot is daarmee in handen komen te liggen van lokale&#13;
bestuurderen en dat wil nog wel eens tot een zeer gevarieerde besluitvorming leiden. Dat&#13;
ligt aan de mate, waarin bij de beoordeling rekening wordt gehouden met motieven die&#13;
buiten de Hinderwet liggen (sociale en financiële gevolgen, gewekte verwachtingen, politieke&#13;
overwegingen, e.d.) en aan het kiezen van verschillende peildata voor legalisatie&#13;
van de dierstapel vanwege toenmalige hinderwetcriteria (bijv. 1981 i.v.m. wijziging Hinderwet;&#13;
1984 i.v.m. wijziging brochure Veehouderij en Hinderwet; 1987 i.v.m. gelijkstelling&#13;
a.m.v.b.-bedrijven).&#13;
Mede door het ontbreken van duidelijk rijksbeleid op dit punt, moeten de gemeenten ook&#13;
wel op eigen kompas varen, doch het gebrek aan landelijke uniformiteit geeft de boeren&#13;
weer het gevoel dat ze onbillijk behandeld worden.&#13;
In de praktijk gaat het dan om twee uitersten. De 'rekkelijken' verlenen in strijd met de&#13;
normen van de a.m.v.b.'s (rundvee/mestbassins) of de richtlijnen (Veehouderij en Hinderwet,&#13;
Ammoniak en Hinderwet) wel een hinderwetvergunning in de hoop dat er geen beroep&#13;
van derden komt (bijv. Inspecteur voor de milieuhygiëne, milieu-organisaties). De&#13;
maatstaf is veelal dat voor de dierstapel op een eerder moment wel een vergunning kon&#13;
worden verleend en de weinig alerte boer met historische rechten niet de dupe mag worden&#13;
van gewijzigde milieu-inzichten.&#13;
De 'preciezen' nemen voorlopig een afwachtende houding aan (starten nog geen vergunningprocedures&#13;
op) of weigeren de vergunning en plaatsen de probleemgevallen vervolgens&#13;
op een knelpuntenlijst. Met die lijst wil men tot een zgn. Plan van Aanpak komen&#13;
om daarmee individuele, op maat gesneden beslissingen mogelijk te maken.&#13;
Bij oplossingen op grond van zo'n plan kan gedacht worden aan een tijdelijke vergunning,&#13;
vermindering/omwisseling dieren, het voorschrijven van technische voorzieningen,&#13;
een sluiting op termijn, een privaatrechtelijk beding dat de vergunning zal worden ingeleverd&#13;
bij het staken van de bedrijfsvoering (AGvB 1-7-1991, nr. G05.90.0016 Maastricht);&#13;
zie hierover uitvoeriger de VNG-brief van 23 juli 1991, nr. RVM/107212).&#13;
Voor veel kleine boeren, vaak zonder opvolger of een te krappe vermogenspositie,&#13;
hoeft zo'n Plan van Aanpak vaak al niet meer. Vanwege de kostbare milieu-eisen die uit&#13;
andere hoofde worden gesteld (bijv. vergroting mestopslag, onderwerkverplichting grasland,&#13;
aanscherping bemestingsnormen) alsmede door het prijs- en volumebeleid in EGverband&#13;
is het agrarisch perspectief inmiddels al zo somber geworden dat de&#13;
bedrijfsvoering om financieel-economische redenen wordt gestaakt. De hinderwet-problematiek is daarom vaak niet de reden, maar één van de redenen om&#13;
er maar definitief een punt achter te zetten. Vaak zal die categorie boeren alleen nog om&#13;
financiële reden belang hebben bij een hinderwetvergunning, omdat daardoor de vermogenswaarde&#13;
van het bedrijf hoger wordt.&#13;
IV. HET GETALS- EN HOOFDZAAKCRITERIUM&#13;
De a.m.v.b. is van toepassing op melkrundvee in de meest ruime zin des woords, omdat&#13;
wordt uitgegaan van de wijze, waarop dieren worden gehouden. Het uitvoeringsbesluit&#13;
slaat daarom op melkrundvee èn - al dan niet in combinatie daarmee - zoogkoeien vanwege&#13;
de mogelijkheid tot mesten voor de vleesproduktie (o.m. als gevolg van de superheffing).&#13;
De moederdieren mogen - voor wat betreft de hinder - ook nog een vast&#13;
percentage vrouwelijk jongvee bij zich hebben zonder dat dit tot een korting op de afstand&#13;
of tot de vergunningplicht leidt (inzake de ammoniakemissie worden ze wel apart&#13;
meegeteld).&#13;
Het aantal koeien loopt op van 50 (afstand stal tot woning van de buren is minimaal 25&#13;
meter) tot 100 (als de afstand meer bedraagt dan 50 meter). Voorwaarde is wel dat het&#13;
uitsluitend of in hoofdzaak een melkrwn^veehouderij is en blijft (melkproduktie is het criterium);&#13;
een en ander niet te verwarren met een melkveebedrijf (bijv. melkgeiten- of&#13;
schapenhouderij).&#13;
Verder geldt als beperking dat al het jongvee dat boven de vastgestelde percentages&#13;
uitkomt (70% bij melkvee; 85% bij zoogkoeien; 25% bij vleesvaarzen) als moederdieren&#13;
worden gerekend, waardoor een boer onverwachts boven de a.m.v.b.-maxima kan uitkomen&#13;
danwei met een hogere ammoniakemissie wordt geconfronteerd (voor het te veel aan&#13;
jongvee geldt de emissiefactor van moederdieren; zie hierna onder VII).&#13;
Naast het toegestane aantal melk- en zoogkoeien mogen tot een bepaald maximum nog&#13;
andere diersoorten worden gehouden (bijv. 50 mve; 50 geiten, 50 schapen in de aflammerperiode;&#13;
50 voedster-konijnen). Mede vanwege de mestvarkeneenheden (mve) is&#13;
daardoor een neventak mogelijk van bijv. maximaal 150 schapen, 100 meststieren, 75&#13;
fokzeugen of 5000 mestkuikens; een behoorlijk aantal naast het maximum aan toegestane&#13;
koeien en dat alles kan allemaal op minimaal 25 meter afstand van de buren.&#13;
Eigenlijk een merkwaardige consequentie, want zou het niet gaan om een neventak&#13;
dan ware een veel grotere hinderafstand nodig geweest vanwege de strengere eisen ingevolge&#13;
de vergunningplicht. De a.m.v.b. creëert dus een aanzienlijk - en voor het woonmilieu&#13;
zeer nadelig - verschil in milieubelasting door veel meer dieren op korte afstand toe&#13;
te staan dan wanneer de neventak met dezelfde omvang zich zelfstandig aandient als een&#13;
geiten-, schapen-, stieren-, varkens- of mestkuikenhouderij (dan is minimaal 50 meter nodig;&#13;
zie hierna).&#13;
Het staat de boer vrij om diersoorten als neventak te houden, die niet in de a.m.v.b. worden&#13;
genoemd en waarvoor ook geen omrekening is aangegeven in mve's (zie bijlage IV&#13;
van de a.m.v.b.). De aanwezigheid van paarden of herten leidt dus niet tot de vergunningplicht,&#13;
althans zolang het maar geen hoofdactiviteit wordt. Als een omrekening naar mve's ontbreekt voor dieren, ongeacht of ze wel zijn genoemd&#13;
(bijv. melkgeiten) danwel niet zijn genoemd (bijv. paarden, eenden), zal in de&#13;
praktijk zo goed mogelijk een mve-bepaling moeten plaatsvinden in verband met het opvullen&#13;
van het maximum van 50 mve (milieu-inspectie/LNO kunnen hierover adviseren).&#13;
Niet alleen voor de hinderbepaling, maar ook voor de berekening van de ammoniakemissie&#13;
tellen de aanwezige dieren mee; de emissiefactoren voor stank en ammoniak zijn&#13;
voor de meeste diersoorten bekend gemaakt (brochures Veehouderij en Hinderwet, Ammoniak&#13;
en Hinderwet; separaat soms nog door de milieu-inspecties, bijv. voor paarden en&#13;
pony's).&#13;
Voor de boer betekent deze tweeledige berekening, dat hij steeds moet opletten of een&#13;
uitbreiding (bijv. met jongvee) zowel toelaatbaar is op grond van het afstandscriterium&#13;
alswel vanwege de toegestane ammoniakdepositie (zie uitgebreider hierna onder VII).&#13;
Vanwege de minder aanlokkelijke gevolgen van de vergunningplicht zal een boer die boven&#13;
het plafond van de a.m.v.b. zit (circa 50 of 100 koeien), nog wel eens heel goed willen&#13;
nadenken als hij opgave moet doen van het aantal moederdieren en/of jongvee. Met&#13;
een beroep op de steeds wisselende veebezetting in de agrarische bedrijfsvoering zou de&#13;
neiging kunnen bestaan om de aantallen naar beneden af te ronden danwei voor het teveel&#13;
aan koeien of jongvee een andere diersoort op te geven (bijv. vleeskalf, vleesstier); ten&#13;
onrechte kan daardoor gebruik worden gemaakt van het toegestane quotum van 50 mve.&#13;
Pas bij een gemeentelijke controle zal de juiste stand van zaken kunnen blijken, doch&#13;
het is de vraag wanneer en hoe vaak dat ambtelijk bezoek zal plaatsvinden. De a.m.v.b.-&#13;
bedrijven genieten in het gemeentelijk controleprogramma geen al te hoge prioriteit en&#13;
het vooruitzicht van een vergunningprocedure die tussentijds moet worden stopgezet bij&#13;
verkoop van het te veel aan vee, zal ook de overheid niet kunnen bekoren.&#13;
Dit 'gependel tussen a.m.v.b.-plicht en vergunningplicht' (zgn. jo-jo effect) leidt er toe&#13;
dat in de praktijk een zekere bandbreedte wordt gehanteerd boven het maximum aantal&#13;
dieren. De boer krijgt daarmee een zekere speelruimte en bespaart zich de kosten van een&#13;
vergunningaanvraag en de leges. De gemeente creëert een zgn. gekwalificeerde gedoogsituatie,&#13;
die tenminste de naleving van de a.m.v.b.-voorschriften zal moeten inhouden en&#13;
voorkomt daarmee heel wat procedurele romp-slomp (zie over het jo-jo effect mijn bijdrage&#13;
in Bouwrecht 1989, nr. 3, blz. 205).&#13;
Het 'hoofdzaak-criterium' moet tegengaan dat de a.m.v.b.-rundvee wordt misbruikt door&#13;
boeren met een andere bedrijfstak. Dat kan zich voordoen bij een bedrijf, waar 100 meststieren&#13;
of 75 fokzeugen worden gehouden (maximum van 50 mve) en dezelfde inrichting&#13;
vanwege de veel te korte afstand tot de omliggende woonbebouwing met melkrundvee&#13;
wordt uitgebreid. Het omgekeerde kan zich ook voordoen en wel als een a.m.v.b.-boer&#13;
met het melkquotum ook (het merendeel van) de koeien verkoopt en (in hoofdzaak) de&#13;
meststieren of fokzeugen overhoudt.&#13;
Dat zou hem een aanzienlijke korting op de hinderafstanden kunnen opleveren, ware&#13;
het 'hoofdzaak-criterium' niet opgenomen. Immers in het 'ergste geval' geldt voor zo'n&#13;
intensief veehouderijbedrijf een afstand van 100 meter (categorie I en II van de brochure&#13;
Veehouderij &amp; Hinderwet), die op die manier 'in het ergste geval' zou kunnen worden teruggebracht&#13;
tot 25 meter (bestaande situatie met enig melkrundvee; zie hierna onder V). In beide gevallen blijft echter de vergunningplicht intact met voor de genoemde boeren&#13;
één groot verschil: de mester of fokker die (extra) koeien aanschaft en nog geen vergunning&#13;
heeft, wordt als een nieuwe situatie beschouwd; de a.m.v.b.-boer die koeien verkoopt,&#13;
valt onder het overgangsrecht en kan aanspraak maken op een fictieve vergunning&#13;
(zie hierna onder XI).&#13;
Een probleem bij het vaststellen van de 'melkrundveehouderij in hoofdzaak' is dat de betrokken&#13;
boer bij een controle niet aan de gemeente behoeft op te geven hoeveel koeien hij&#13;
op twee belangrijke peildata (31-12-1986 en 1-8-1991) hield. Er wordt in het meldingsformulier&#13;
alleen gevraagd of onder het maximum aantal dieren wordt gebleven in verband&#13;
met de bovengrens van de a.m.v.b. en de hinderafstanden.&#13;
Verder moet de boer zelf nagaan of het aantal dieren op 31 december 1986 recht geeft&#13;
op legalisatie van de veestapel vanwege de ammoniakdepositie.&#13;
De gemeente kan alleen pogen op basis van de totale opgegeven ammoniakemissie het&#13;
aantal dieren terug te rekenen, omdat er voor elk type dier een vaste emissiefactor is. Dat&#13;
zal echter niet meevallen als er meer dan één diersoort wordt gehouden danwel als ter&#13;
plaatse geen voor verzuring gevoelige gebieden c.q. beschermingswaardige objecten aanwezig&#13;
zijn (opgave ammoniakemissie kan dan achterwege blijven).&#13;
Om die reden is het meldingsformulier slechts bruikbaar voor de vaststelling van het juiste&#13;
aantal dieren dat werd c.q. wordt gehouden. Daarbij komt nog dat de gemeente - anders&#13;
dan de AID van het Ministerie van LNV - niet over specifieke agrarische gegevens&#13;
kan beschikken (bijv. referentie-opgaven voor het fosfaatquotum en de zgn. meitellingen)&#13;
om de gedane opgave te verifiëren.&#13;
Evenmin kan de gemeente op grond van haar toezichthoudende bevoegdheden zomaar&#13;
allerlei bedrijfsgegevens vorderen (bijv. vermogensbalans, waarop de dieren als bedrijfskapitaal&#13;
vermeld staan); de inzage van dergelijke bescheiden moet voor de taakvervulling&#13;
redelijkerwijze nodig zijn (zie art. 30a lid 1 Hinderwet). Die noodzaak hoeft weer niet zover&#13;
te gaan dat een redelijk vermoeden van schuld aan een strafbaar feit ex art. 27 Wetboek&#13;
van Strafrecht wordt verlangd (zie Rb. Amsterdam 18-12-1990 M&amp;R 1992, blz. 42).&#13;
Het gemeentebestuur zal de noodzaak zelf moeten onderbouwen, want de boer is - anders&#13;
dan de toelichting van de a.m.v.b.-rundvee suggereert - niet gehouden om aan te tonen&#13;
'dat het bedrijf voor of op 31 december 1986 in werking was en met welk aantal en soort&#13;
dieren'; het meldingsformulier verplicht hem daar ook niet toe. Boeren zijn dus vrij om al&#13;
dan niet te voldoen aan een gemeentelijk verzoek om nadere gegevens over te leggen.&#13;
Komt de gemeente door eigen gegevens of berekeningen tot andere conclusies over de&#13;
toepassing van de a.m.v.b. en die dreigen voor de boer verkeerd uit te pakken, dan rest&#13;
hem vaak niet anders dan het nodige tegenbewijs te leveren. Dat zullen dan (gewaarmerkte)&#13;
gegevens moeten zijn die hem door de officiële instanties kunnen worden verschaft&#13;
(bijv. de districtbureauhouder LNV of het Bureau Heffingen te Assen).&#13;
Er kan dus voor de gemeente voldoende aanleiding zijn om te willen weten of het gaat&#13;
om een melkrundveebedrijf dat 'in hoofdzaak bestemd is tot'. Edoch, daarbij doet zich&#13;
weer een probleem voor, want de a.m.v.b. geeft alleen aan hoe de omvang mag zijn van de nevenactiviteiten als de hoofdactiviteit het houden van melkrundvee is; daaruit mag&#13;
weer niet het omgekeerde worden geconcludeerd.&#13;
Met andere woorden: bij 50 of 100 koeien passen wel maximaal 100 meststieren, 75&#13;
fokzeugen of 5000 mestkuikens, doch voor dit aantal stieren, varkens of kuikens is het&#13;
niet noodzakelijk om 50 of 100 koeien te houden. De onderlinge verhouding zal dus aan&#13;
de hand van bedrijfseconomische criteria (omzet/winstverhouding, verdeling arbeidsinzet,&#13;
toedeling materieel, e.d.) of het benutte vloeroppervlak (vgl. de a.m.v.b.-opslag goederen&#13;
Hinderwet; criterium is 75%) moeten worden bepaald en daaruit kan eventueel&#13;
worden geconcludeerd of de a.m.v.b. danwei de vergunningplicht van toepassing is.&#13;
Een andere eis, waaraan gedacht zou kunnen worden, is het verlangen van een melkquotum&#13;
(in de praktijk meestal aanwezig bij minimaal 15-20 koeien), doch het is de vraag&#13;
of daarmee wel in alle gevallen recht wordt gedaan aan de getalsverhoudingen. Ook bij&#13;
andere gemengde bedrijven is het lastig om kwalitatief de ene bedrijfstak met de andere&#13;
te vergelijken ter wille van het hoofdzaakcriterium (bijv. rundvee in combinatie met akkerbouw,&#13;
loonwerkbezigheden, recreatie-activiteiten).&#13;
Enfin, dit onderdeel van de a.m.v.b. kon wel eens een rijk geschakeerde jurisprudentie&#13;
gaan opleveren, zoals dat eerder gebeurd is met het bedrijfsmatig houden van vee (zie&#13;
bijv. Vz. AGvB 28-2-1989 Agr.R. 1991, nr. 4, blz. 206 en hiervoor onder I).&#13;
V. DE AFSTANDSEISEN VANWEGE MILIEUHINDER&#13;
Dat rundveebedrijven niet vlak naast woningen en verblijfsobjecten kunnen liggen, is&#13;
voor een ieder niet altijd even duidelijk geweest. Dat komt door het versluierde rijksbeleid&#13;
en het daardoor ontstane verschil in beoordeling op lokaal niveau. De oorzaak was de&#13;
brochure Veehouderij en Hinderwet, die voor de intensieve veehouderijbedrijven geschreven&#13;
is.&#13;
Toch staat daarin van oudsher een afstandsnorm voor losstaande mestopslag (afhankelijk&#13;
van de gebiedsindeling) en voor huisvesting met zgn. zomerstalvoedering. Voorts&#13;
komt in deze brochure het - niet zo gemakkelijk hanteerbare - advies voor om inzake de&#13;
mestopslag bij rundveehouderijen de afstand tot naburige woningen te bepalen op grond&#13;
van het aantal te houden dieren. Die relatie met de mestopslag in plaats van de stal was&#13;
weer het gevolg van het mestcriterium van het Hinderbesluit dat pas in 1984 verdween&#13;
(zie Stb. 1984, nr. 7).&#13;
Aanvankelijk dus een beperkte uitleg, die later door advisering van de milieu-inspecties&#13;
en de jurisprudentie geleidelijk zou worden verruimd; niet de mestplaat, doch de stal&#13;
werd voor de afstandsminima maatgevend (zie bijv. AGvB 15-1-1991, nr.&#13;
G05.90.1395.BZ 3052.91 Mill). Aldus kreeg de brochure Veehouderij en Hinderwet een&#13;
ruimere toepassing, zoals onlangs nog eens bleek voor de melkgeitenhouderij (zie AGvB&#13;
4-11-1991, nr. G05.90.0326 Diever).&#13;
De noodzakelijke normering voor melkrundveebedrijven om hinder (stank, geluid) in de&#13;
woonomgeving te voorkomen, staat daarmee niet meer ter discussie. Voor de bebouwde&#13;
kom en lintbebouwing (categorie I en II) is dat ten minste 50 meter; voor de enkele burgerwoning&#13;
in het buitengebied en agrarische woningen (categorie III en IV) komt dat op minimaal 25 meter. De voorkeursafstanden voor nieuwe situaties (o.m. te hanteren in bestemmingsplannen)&#13;
zijn zelfs een keer zo streng (100 resp. 50 meter).&#13;
Ook de a.m.v.b.-rundvee kent afstandsnormen en wel onafhankelijk van de categorieindeling&#13;
van het betrokken gebied. Die afstanden zijn gerelateerd aan de hoeveelheid&#13;
melkvee en het feit of het gaat om een nieuwe danwel een bestaande situatie. Van bestaande&#13;
bedrijven tot 50 koeien dient de stal op minimaal 25 meter van de naburige bebouwing&#13;
te liggen; tot 100 koeien (bovengrens van de a.m.v.b.) is een afstand van&#13;
minimaal 50 meter vereist. Voor nieuwe situaties (ontstaan na 1 augustus 1991) geldt -&#13;
ongeacht het aantal dieren - steeds een afstand van 50 meter.&#13;
Al met al een soepel regiem voor de a.m.v.b.-boeren als men dat vergelijkt met de afstandseisen&#13;
die gelden voor de 'vergunningplichtigen'; dit kan zelfs hoop bieden voor&#13;
eerder teleurgestelde boeren. Zou namelijk vroeger een hinderwetvergunning binnen het&#13;
afstandsgebied van 25-50 meter zijn geweigerd, dan kan hetzelfde bedrijf nu wel worden&#13;
gevestigd; uiteraard als het in andere opzichten ook voldoet aan de a.m.v.b.-rundvee.&#13;
Het eerder gevoerde gemeentelijk hinderwetbeleid wordt hiermee 'overruled' door de&#13;
a.m.v.b., waarbij de interessante vraag zich voordoet of de gewijzigde normstelling thans&#13;
zou kunnen leiden tot een schadeclaim jegens de overheid vanwege een - achteraf bezien&#13;
ten onrechte - geweigerde vergunning.&#13;
Hoe dan ook, uit milieuhygiënisch oogpunt kan men ook om andere redenen bedenkingen&#13;
hebben tegen dit 'weggeefbeleid'. Een afstand van 25 meter moet naar de huidige hindermaatstaven&#13;
als te krap worden beschouwd, zeker als daar ook nog eens de extra dieren&#13;
worden bijgerekend die als toegift mogen worden gehouden (o.a. 50 mve, 50 geiten, 70%&#13;
jongvee van het melkvee en 85% jongvee van het zoogvee).&#13;
De reden voor deze concessie is dat circa 20 000 melkveebedrijven (circa 2/3 van het&#13;
totaal) op minder dan 50 meter van de buren ligt en ware deze afstand aangehouden, dan&#13;
zou er - in plaats van de beoogde 65 tot 70% - maar 20% onder de a.m.v.b.-rundvee zijn&#13;
gevallen. Voor een dergelijk gering aantal bedrijven zou het niet meer lonend zijn geweest&#13;
de vergunningplicht voor de melkrundvee bij a.m.v.b. op te heffen; vandaar dit -&#13;
vanuit milieuhygiënisch oogpunt duur betaalde - compromis.&#13;
Anders dan voor de ammoniakemissie geldt voor de afstandseisen geen legalisatiebeleid;&#13;
de vereiste afstanden zijn soepel, doch vormen wel harde entree-voorwaarden. Voldoet&#13;
men daaraan niet, dan maakt men in beginsel geen aanspraak op de riante voordelen van&#13;
de a.m.v.b. en zal er een hinderwetvergunning moeten worden aangevraagd.&#13;
Voor een boer is het dus belangrijk om onder de a.m.v.b. te kunnen vallen, want als hij&#13;
vergunningplichtig is, betekent dat de nodige onzekerheid. Kan hij onder die minimale&#13;
afstandsnorm, die al zo krap is, wel een vergunning krijgen en zo ja, moet er dan niet&#13;
worden ingeleverd op het aantal dieren? Een en ander blijft ter beoordeling van het gemeentebestuur;&#13;
een afwegingsproces en een kostenpost (vergunningaanvraag, leges)&#13;
waarmee de a.m.v.b.-boeren niet van doen krijgen.&#13;
Opmerkelijk is dat bij de afstand voor stallen geen onderscheid wordt gemaakt tussen&#13;
'boerenwoningen' en burgerwoningen; iets wat ten aanzien van de vereiste afstand voor&#13;
mestsilo's wel het geval is. Voor agrariërs onderling worden dus soms dezelfde hindermaatstaven&#13;
aangelegd als voor de verhouding tussen agrariërs en burgers. Het niet consequent nuanceren naar gebiedstypering en aard van de bebouwing (zoals vermeld in de&#13;
brochure Veehouderij en Hinderwet), kan de toepassing van de a.m.v.b.-rundvee frustreren&#13;
in kernen waar van oudsher veel veebedrijven voorkomen (bijv. brinkdorpen, buurtschappen).&#13;
Ook schept dit onderscheid voor de toekomst gevaren als het gebruik van de bebouwde&#13;
omgeving verandert (bijv. boerderij of bedrijfspand wordt een woning; de afstand tot de&#13;
mestsilo gaat van 50 naar 100 meter). Het overgangsrecht garandeert de boer weliswaar&#13;
het voortbestaan van de bestaande situatie, doch bij de aanleg of uitbreiding van de mestopslag&#13;
(na 1 augustus 1991) kan de strengere afstandseis voor hem wel nadelig uitpakken.&#13;
Als bij marginale verschillen net niet aan de a.m.v.b. kan worden voldaan, is het gevolg&#13;
dat voor de één de vergunningplicht wel en voor de ander niet geldt. Beide boeren zullen&#13;
echter merken dat dit onderscheid nogal kan schelen in de bedrijfsvoering, omdat de vergunningvoorschriften&#13;
doorgaans strenger zijn dan de a.m.v.b.-eisen (bijv. inzake geluid,&#13;
het tijdstip om milieuvoorzieningen te realiseren, afstandseisen, inrichting mest- en kuilvoeropslag;&#13;
zie ook hierna onder X).&#13;
De gevolgen vertalen zich weer in het uiteenlopen van zowel het milieu-rendement&#13;
alswel financieel-economische resultaten, tenminste als de gemeentelijke uitvoering en&#13;
controle naar behoren plaatsvinden. Doch, vaak is men niet zo 'zuiver in de leer' en daardoor&#13;
treedt soms ook tussen gemeenten onderling concurrentievervalsing op.&#13;
De gevolgen zijn daarom betrekkelijk, omdat de opgediende milieusoep meestal niet&#13;
zo heet wordt gegeten, waardoor in de praktijk vaak weinig valt te merken van een ongelijke&#13;
behandeling terzake van a.m.v.b.- en vergunningvoorschriften. Het ongenoegen uit&#13;
zich vaker in de klacht dat de vergunningverlening tot onnodig tijd- en geldverlies leidt.&#13;
De ergenis omtrent de vergunningplicht had verminderd kunnen worden door in alle&#13;
gevallen voor agrariërs onderling en voor (feitelijk in gebruik zijnde) dienstwoningen&#13;
kortere afstanden aan te houden dan voor niet-agrarische woningen; een legalisatiebeleid&#13;
zou op dit punt wel verdedigbaar zijn geweest.&#13;
De aard en het gebruik van de naburige bebouwing kan in de praktijk inzet zijn van een&#13;
stevige discussie. De a.m.v.b.-rundvee definieert een woning als een (deel van een) gebouw&#13;
dat voor bewoning wordt gebruikt of daartoe is bestemd. Daarbij wordt niet gelet&#13;
op de achtergrond van de buren (bijv. familie, bedrijfswoning naastgelegen boerderij);&#13;
iets dat tot nu toe bij vergunningplichtige bedrijven wel ten voordele van de boer gebeurt&#13;
(zie bijv. AGvB 6-5-1988 Agr.R. 1991, blz. 149; K.B. 21-5-1985, nr. 16 Agr.R. 1987,&#13;
blz. 45). Op dit punt is de vergunningenpraktijk dus weer soepeler dan de a.m.v.b.-rundvee.&#13;
Daarnaast kent het besluit ook het 'gevoelige object', waaronder wordt verstaan een&#13;
(deel van een) gebouw bestemd voor het verblijf van personen of een terrein/gebouw dat&#13;
bestemd is voor verblijfs- of dagrecreatie, uitgezonderd een activiteit in de zin van de&#13;
Kampeerwet. Ook daarover kan nog wel eens een fors meningsverschil optreden.&#13;
Wat te denken van een dorpshuis, dat overdag incidenteel wordt gebruikt door klaverjassende&#13;
bejaarden en 's avonds af en toe door nijvere plattelandsvrouwen. In deze heus&#13;
gebeurde situatie in een noordelijke gemeente moest de betrokken agrariër met een hinderwetvergunning&#13;
voor 70 melkkoeien en 30 stuks jongvee ervaren dat zijn bedrijf vergunningplichtig&#13;
bleef (afstand was 40 meter). Daardoor kon hij zijn uitbreiding tot 100 koeien met 70 stuks jongvee wel vergeten,&#13;
dat wel automatisch tot de mogelijkheden had behoord als dit dorpshuis door de lage gebruiksfrequentie&#13;
niet als gevoelig was aangemerkt (de vergunningplicht zou dan zijn opgeheven).&#13;
De a.m.v.b., waarmee nu eenmaal geen maatwerk kan worden geleverd, werkt op dit punt&#13;
dus vrij ongenuanceerd. We zien dat ook bij naastgelegen recreatiewoningen en picknickplaatsen&#13;
die alleen gedurende bepaalde periodes worden gebruikt (vaak ook nog als de&#13;
koeien niet meer op de stal staan) danwel voor scholen, kantoren, laboratoria, e.d. die alleen&#13;
tijdens de werkuren als verblijfplaats dienen. Slechts voor kampeerboerderijen maakt&#13;
de a.m.v.b.-rundvee op dit punt een uitzondering.&#13;
Mogelijk zullen er na verloop van tijd wel de onvermijdelijke nuances worden aangebracht&#13;
als er beroepszaken komen tegen een te enge uitleg van het begrip 'gevoelig object'&#13;
(bijv. de eerdergenoemde boer uit Noord-Nederland breidt naast het dorpshuis toch&#13;
uit en vecht de vergunningplicht aan).&#13;
Evenals voor woningen is gebeurd (zie hiervoor), zien we daarvan al de voorboden in&#13;
de jurisprudentie over de brochure Veehouderij en Hinderwet.&#13;
Zo zijn er uitspraken over een object voor dagrecreatie (AGvB 23-9-1991, nr.&#13;
G05.89.0346 De Ronde Venen; ingerichte plek voor sportvisserij behoort daar niet toe),&#13;
een stankgevoelig object (AGvB 4-10-1991, nr. G05.90.0599 Soest; kantoor/laboratorium&#13;
behoort daar wel toe), illegale campings (AGvB 8-3-1991 BR 1991, blz. 709 wel beschermd;&#13;
K.B. 13-11-1986, nr. 19 Agr.R. 1989, blz. 462 niet beschermd). Het ligt voor de&#13;
hand dat deze lijn wordt voortgezet onder het regiem van de a.m.v.b.-rundvee.&#13;
De afstand tot de woning of het gevoelige object moet altijd worden bepaald tot de woonof&#13;
verblijfsgedeelten en daartoe behoort dus niet de garage of de schuur (zie ook de toelichting&#13;
van de a.m.v.b. en bijv. AGvB 9-9-1991, nr. G05.89.0506 Haaren; 11-4-1991, nr.&#13;
G05.89.0047 Hunsel). Omgekeerd wordt de afstand tot de stallen altijd bepaald tot de&#13;
ruimten, waar dieren worden gehuisvest of waar anderszins overlast valt te verwachten&#13;
(bijv. geluidhinder vanuit het melk- of spoellokaal); derhalve een beperktere uitleg dan op&#13;
het meldingsformulier staat vermeld ('bedrijfsmatig onderdeel van de melkrundveehouderij').&#13;
Maatgevend is dus de kortste afstand tussen 'de gevoelige delen' van het bedrijf en de&#13;
nabijliggende woning of verblijfsobject. Is die eenmaal te kort, dan blijft die ook te kort,&#13;
omdat de 'hinderafstand' altijd wordt bepaald door het dichtstbijzijnd gelegen hinderveroorzakende&#13;
onderdeel van de inrichting.&#13;
Soms is die afstand korter dan men denkt en dat zien we bij verblijfsoorden, waar de&#13;
mensen zowel in de gebouwen als in de open lucht verkeren; de buitenste grens van de&#13;
inrichting is dan maatgevend en niet de afstand tot het gebouw (zie bijv. K.B. 28-1-1985,&#13;
nr. 32 Agr.R. 1985, blz. 580/M&amp;R 1986, blz. 286 inzake een camping; K.B. 18-11-1987,&#13;
nr. 12 Alphen aan de Rijn inzake een verpleeginrichting).&#13;
Het uitbreiden met een nieuwe stal op grotere afstand van de naburige woning of het gevoelig&#13;
object heeft dus geen zin als de bestaande afstand al veel te krap is (minder dan 25&#13;
meter bij maximaal 50 koeien of minder dan 50 meter tot maximaal 100 koeien). De boer&#13;
blijft zitten met zijn verkeerd gesitueerde stal en zal die een ander dan wel een minder milieubelastend gebruik moeten geven (bijv. werktuigenstalling, kraamkamer, melklokaal,&#13;
opslagruimte), wil hij nog kunnen uitbreiden.&#13;
Hoewel; een andere oplossing is ook nog mogelijk en dat is de uitbreiding zodanig realiseren&#13;
dat er sprake is van een aparte hinderwetplichtige inrichting. Daarvoor is het nodig&#13;
om de technische, functionele en organisatorische verbindingen met het bestaande bedrijfsgedeelte&#13;
te verbreken (zie mijn annotatie onder AGvB 31-5-1989 Gst. 1990, nr.&#13;
6886 en het Praktijkboek Milieu, D8-4; uitgave Kluwer-Deventer).&#13;
Wat hiervan ook zij, het verplaatsen van het emissiepunt van de stal levert geen voordeliger&#13;
afstanden op. Alleen in bijzondere gevallen en dan nog in combinatie met het ontruimen&#13;
van een deel van de stal, wil de rechter nog wel eens de hand over het hart strijken&#13;
(zie AGvB 12-4-1991, nr. G05.89.0094). Dat komt, omdat de minima niet alleen zijn opgenomen&#13;
om geuroverlast tegen te gaan, maar ze ook gelden voor andere vormen van milieuhinder&#13;
(o.a. geluid); dat blijft dus een bottle-neck, ook al zou de stankhinder minder&#13;
worden.&#13;
Eenzelfde statische benadering treffen we ook aan bij mestsilo's, waarvoor op grond&#13;
van zowel de a.m.v.b.-rundvee (voor opslagen van vóór 1 juni 1987) alswel de a.m.v.b.-&#13;
mestbassins (voor opslagen van na 1 juni 1987) een minimale afstandsnorm geldt van 50&#13;
meter. Een gemeente in Noord-Nederland die per abuis 48.20 meter had aangehouden,&#13;
doch wist dat het vulpunt en ontluchtingspunt op meer dan 50 meter lag, kreeg toch van&#13;
de Raad van State te horen dat ten onrechte van de a.m.v.b. werd uitgegaan en de vergunningplicht&#13;
gold.&#13;
Bij de toepassing van de ammoniakrichtlijn pakt de verruiming van de afstand voor de&#13;
boer wel gunstig uit, omdat dan van het midden van de inrichting wordt uitgegaan en dat&#13;
gegeven kan de kassa soms aardig doen rinkelen. Forse uitbreidingsmogelijkheden zijn&#13;
vaak mogelijk, omdat de totale ammoniakbelasting op het verzuringsgevoelige gebied&#13;
aanmerkelijk gaat dalen (richtlijn kijkt immers niet naar de emissie, maar naar de depositie).&#13;
VI. DE BETEKENIS VAN DE AMMONIAKRICHTLIJN&#13;
Van de totale ammoniakemissie uit de landbouw is circa 63% afkomstig van rundveebedrijven;&#13;
36% daarvan komt uit de stal en de opslag, 50% ontstaat door de aanwending en&#13;
14% komt vrij bij de beweiding. Anders dan wel eens gedacht wordt, is dus niet de intensieve&#13;
veehouderij, maar de rundveehouderij de belangrijkste veroorzaker van ammoniakemissie.&#13;
Om dat te verminderen, wordt het ammoniakbeleid langs twee sporen gevoerd. Als&#13;
eerste is dat het terugdringen van de ammoniakemissie door regulering van de produktie&#13;
en aanwending van mest (landelijk beleid tegen verzuring). Daarvoor dienen onder meer&#13;
het Besluit gebruik dierlijke meststoffen Wbb (vermindering mestdepositie, uitrijbeperkingen,&#13;
onderwerkverplichting), de Meststoffenwet (oprichtings-, uitbreiding- en omwisselingsverbod,&#13;
registratie van gegevens, overschotheffing) en enkele specifieke&#13;
onderdelen van de Hinderwet (afdekplicht a.m.v.b.-mestbassins, emissie-arme stallen per&#13;
1-1-1995 op grond van de komende a.m.v.b.-huisvesting).&#13;
Dit beleidsspoor, dat nader is uitgewerkt in het Bestrijdingsplan Verzuring (20-7-1989)&#13;
en het Plan van Aanpak beperking ammoniakemissie van de landbouw (25-10-1990), moet tegen het jaar 2000 resulteren in een reductie van de achtergrondbelasting van minimaal&#13;
50-70% ten opzichte van het niveau van 1980.&#13;
Als tweede is er de bescherming van het leefmilieu tegen overmatige ammoniakdepositie&#13;
en wel alleen in de directe omgeving van de stallen, waar dieren worden gehouden (lokatiegebonden&#13;
ammoniakbeleid). Daarvoor dient onder meer als instrument de Hinderwet,&#13;
zowel specifiek (vergunningstelsel) alswel categoraal (door a.m.v.b.'s) met als nader onderscheid&#13;
het gebruik van wettelijke maatregelen danwel pseudowetgeving (ammoniakrichtlijn).&#13;
Daarnaast kan het hinderwetbeleid worden ondersteund door de Wet op de&#13;
ruimtelijke ordening (bestemmingsplan) en de Natuurbeschermingswet (zie voor de ontheffingsplicht&#13;
voor agrarische bedrijven nabij natuurmonumenten het blad Nederlandse&#13;
Gemeente 29-11-1991, nr. 48, blz. 21; Vz. ARRS 23-10-1991 M&amp;R 1992, blz. 113).&#13;
Het lokatie-gerichte 'Hinderwetspoor' heeft als nadeel dat het zich alleen richt op de&#13;
ammoniakdepositie (en niet de ammoniakemissie) en dat het slechts de toename van de&#13;
ammoniakdepositie kan tegengaan voor bepaalde terreintypen (bos, natuurterrein, natuurwetenschappelijke&#13;
waardevolle landschapselementen) en dan alleen nog maar als die liggen&#13;
op bodemtypen die voor verzuring gevoelig zijn (o.m. zandgronden, hoogvenen,&#13;
schraallanden; vermeld in de toelichting op de a.m.v.b. en nog eens aangegeven op zgn.&#13;
bodemkaarten van het Staringcentrum).&#13;
Een saneringsaanpak volgens bewezen stank- en ammoniakreducerende technieken is&#13;
dus met de huidige beleidsregels en a.m.v.b.'s op grond van de Hinderwet nauwelijks&#13;
mogelijk. Sterker nog: een hinderwetvergunning en de a.m.v.b.-rundvee bieden zelfs de&#13;
mogelijkheid, dat een opvulling van verkregen stank- en ammoniakrechten kan plaatsvinden&#13;
als er binnen de inrichting reducerende maatregelen worden genomen (bijv. nieuwe&#13;
technieken, omwisseling dieren, ander gebruik stallen met als gevolg afstandsvergroting).&#13;
Met de komst van de Wet milieubeheer zal daarin verandering komen, omdat dan een&#13;
zgn. actualiseringsartikel gaat gelden (art. 8.22 Wmb) op grond waarvan vergunningen&#13;
regelmatig kunnen worden aangescherpt naar gelang de ontwikkeling van de milieutechnologie;&#13;
zie hieromtrent uitvoeriger mijn bijdrage Agr.R. 1992, nr. 2, blz. 33).&#13;
Wat de Hinderwet eveneens belemmert, is het beschermen van houtopstanden of landschappelijke&#13;
elementen tegen (verdergaande) neerslag van ammoniak als de gronden niet&#13;
verzuringgevoelig zijn. De ammoniakrichtlijn geeft een landelijk beleid weer dat zoveel&#13;
mogelijk uniform en onverkort moet worden toegepast (zie bijv. AGvB 10-6-1991 AB&#13;
1991, nr. 680); alleen in bijzondere gevallen kan daarvan worden afgeweken.&#13;
Dat kan zich voordoen bij zwaarbelaste gebieden en dan behoort bij een goed onderbouwd&#13;
milieubeleid een strengere beoordeling van de milieu-situatie tot de mogelijkheden&#13;
(zie o.a. AGvB 31-8-1989 Gst. 1990, nr. 6897/M&amp;R 1990, blz. 276; 6-3-1991 M&amp;R&#13;
1992, blz. 33).&#13;
Af en toe zal toch ook het milieubelang een veer moeten laten als bijzondere omstandigheden&#13;
een milder oordeel rechtvaardigen (zie AGvB 23-5-1991 AB 1991, nr. 679).&#13;
Het is zelfs al voorgekomen dat de ene gemeente met succes beroep instelde tegen het terughoudend&#13;
beleid van de andere gemeente, waar deze in een zwaarbelast gebied niet&#13;
verder wilde gaan dan de ammoniakrichtlijn aangaf (AGvB 4-4-1991, nr.&#13;
G05.91.0416.BZ.3196.91 Weert). Edoch, in al deze gevallen gaat het in juridische zin niet om een sanering of een reducering&#13;
van de milieubelasting, maar om een eerste milieuhygiënische toetsing. Immers,&#13;
bedrijven zonder vergunning bestaan rechtens niet en derhalve kunnen ze - ook al zijn ze&#13;
feitelijk al opgericht - aan de Hinderwet geen bescherming ontlenen.&#13;
De noodzaak voor een geïntegreerd ammoniakbeleid rees in het midden der jaren tachting.&#13;
Voor de Hinderwet leidde dat op 1 februari 1987 tot de tijdelijke richtlijn Ammoniak&#13;
en Hinderwet die nog uitging van de achtergronddepositie, het cumulatief effect van&#13;
naburige bedrijven (binnen 300 meter) en een straal van 500 meter tot het verzuringsgevoelige&#13;
gebied. De depositie van een veehouderijbedrijf wordt berekend door de totale&#13;
emissie van de dieren (elk type dier heeft een vaste emissiefactor) te vermenigvuldigen&#13;
met een rekeneenheid die varieert met de afstand tot het type verzuringsgevoelige gebied&#13;
(bos of overige vegetatie). De - op grond van deze depositietabel - gevonden waarden&#13;
(uitgedrukt in aantal moleculen potentieel zuur per hectare per jaar) mogen vervolgens&#13;
bepaalde depositiegrenswaarden niet overschrijden.&#13;
Ingevolge deze richtlijn mocht de bedrijfsdepositie tezamen met de achtergronddepositie&#13;
en het cumulatief effect het maximum van 1300 mol (bij oprichting) danwel 2000 mol&#13;
(bestaande situaties en zonodige uitbreidingen) niet te boven gaan.&#13;
Voor kleine objecten (bos-, natuur- en landschapselementen) gold een verlicht regiem,&#13;
omdat aan de hand van de plaatselijke situatie mocht worden afgewogen of een bescherming&#13;
nodig was. In de praktijk bleek die keuzevrijheid maar beperkt te zijn, omdat het&#13;
oordeel van de directeur LNO veelal doorslaggevend was (zie bijv. AGvB 18-10-1990,&#13;
nrs.G05.90.1093.BZ3313.90/B05.90.0192Norg).&#13;
Na een evaluatie van de eerste richtlijn verscheen op 1 maart 1991 de tweede richtlijn&#13;
Ammoniak en Hinderwet. Daarin wordt alleen nog gekeken naar de individuele ammoniakemmissie&#13;
op verzuringsgevoelige elementen; de bestaande achtergrondbelasting en&#13;
andere bedrijven nabij de inrichting spelen geen rol meer. Voor nieuwvestigingen is de&#13;
depositienorm 15 mol; voor de uitbreiding van bestaande bedrijven 30 mol. In een begeleidende&#13;
brief van 4-2-1991, kenmerk DGM/B/BB i.o. nr. MBB/21191011 wordt nog&#13;
vermeld dat het in een bestaande situatie moet gaan om een bedrijf met een hinderwetvergunning.&#13;
Verder wordt de mogelijkheid verruimd om kleinschalige objecten buiten de bescherming&#13;
van de Hinderwet te plaatsen. Enerzijds vanwege het feit dat ecologisch waardevolle&#13;
objecten pas worden beschermd als ze een bepaalde status bezitten (bijv. als&#13;
natuurmonument $£ landschapspark) éanwi) planologisch zijn veiliggesteld (natuurwetenschappelijke&#13;
aanduiding in een bestemmingsplan). Anderzijds door niet langer het advies&#13;
van de directeur LNO te verlangen als een gemeente de ecologische waardering wil&#13;
veranderen door het bestemmingsplan te wijzigen danwei - vooruitlopend op de planwijziging&#13;
- een speciale verordening vast te stelen (zie hierna uitgebreider onder VIII).&#13;
Voorts wordt nu in bijzondere gevallen voor knelpuntsituaties met een hinderwetvergunning&#13;
een soepele oplossing geboden (bijv. verplaatsing na landinrichting, aanleg nieuwe&#13;
landschapselementen, toepassing saldomethode na inwerkingtreding van de Wet&#13;
verplaatsing mestproduktierechten). Op voorbeeldige wijze is deze richtlijn (tezamen met&#13;
de brochure Veehouderij en Hinderwet) aan de agrarische achterban uitgelegd in het blad&#13;
'De Boerderij' van 20 augustus 1991. Uit de jurisprudentie bleek al spoedig dat de richtlijn bij de vergunningverlening vrij consequent&#13;
dient te worden toegepast (zie o.a. Vz. AGvB 5-10-1989 Agr.R. 1991, nr. 3, blz.&#13;
152; AGvB 2-8-1988 Gst. 1990, nr. 6896; AGvB 23-5-1991 en 10-6-1991 AB 1991, nrs.&#13;
679 en 680). Dit gevoegd bij de opvatting van de Raad van State, dat bestaande bedrijven&#13;
zonder vergunning als nieuw moeten worden aangemerkt (zie onder III), zorgt voor knelpunten&#13;
vanwege het ammoniakplafond van 15 mol.&#13;
Dat wordt nog eens verergerd door het feit dat de richtlijn geen legalisatiebeleid kent&#13;
voor bestaande gevallen die vergunningplichtig blijven (de richtlijn van 1987 trouwens&#13;
ook niet), er geen overgangsrecht is voor vergunningaanvragen die nog onder de looptijd&#13;
van de richtlijn van 1987 zijn ingediend (kan soms veel uitmaken in de berekening) en de&#13;
Raad van State als vaste jurisprudentie hanteert dat altijd moet worden beslist op grond&#13;
van de laatste milieuhygiënische inzichten (zie o.a. AGvB 6-12-1990 BR 1991, blz. 392;&#13;
19-6-1990 AB 1991, nr. 295; 1-2-1991 M&amp;R 1992, blz. 104).&#13;
Dat laatste betekent dat de stand van zaken rond de datum van indiening van de vergunningaanvraag&#13;
niet bepalend is voor de besluitvorming, waardoor er strikt genomen&#13;
geen mogelijkheid is om een gunstiger regeling toe te passen (bijv. eerste ammoniakrichtlijn&#13;
van 1 februari 1987 als de vergunningaanvraag vóór 1 maart 1991 zou zijn ingediend;&#13;
zie AGvB 19-7-1991, nr. G05.89.0191 Oirlo: 23-5-1991 M&amp;R 1992, blz. 172).&#13;
Deze rechtlijnige juridische aanpak botst nog wel eens met de sociale en historische aanspraak&#13;
van de agrarische sector, wat gemeenten er soms toe verleidt met verschillende legalisatiedata&#13;
te komen voor veebedrijven die vanwege de ammoniak- of geuremissie niet&#13;
zomaar een hinderwetvergunning kunnen krijgen. Een dergelijk gemeentelijk pardon&#13;
vindt nergens steun in het rijksbeleid en kan een behoorlijke rechtsongelijkheid in de&#13;
hand werken; beter is het dan ook te trachten met een zgn. Plan van Aanpak een - op&#13;
maat gesneden - oplossing te vinden voor alle knelpunten (zie ook onder III en XI).&#13;
De gevolgen zijn nog ernstiger voor de - uitsluitend of in hoofdzaak functionerende -&#13;
intensieve veehouderijbedrijven; daarvoor zal noch de vergunningplicht bij a.m.v.b. worden&#13;
opgeheven noch kan daarvoor een legalisatiebeleid worden toegepast (de uitvoeringspraktijk&#13;
is echter wel eens anders). Wel geldt voor de vergunningplichtige veebedrijven&#13;
als voorrecht dat met een zgn. revisievergunning ex art. 6a Hinderwet de diersoorten mogen&#13;
worden omgewisseld en/of bedrijfstechnische veranderingen mogen worden doorgevoerd&#13;
als dat maar niet tot een hogere stankbelasting of ammoniakemissie leidt (zie bijv.&#13;
K.B. 3-2-1988, nr. 42 Agr.R. 1988, nr. 12, blz. 624; K.B. 14-12-1987, nr. 50 Agr.R. 1990,&#13;
nr. 10, blz. 495; Vz. AGvB 27-2-1990 Agr.R. 1990, nr. 3, blz. 155). Evenmin mag er in&#13;
zo'n geval sprake zijn van een milieuhygiënische onaanvaardbare situatie door bijv. een&#13;
veel te korte afstand tot de woonbebouwing (zie HGvB 7-3-1991 M&amp;R 1992, blz. 179).&#13;
Inzake het wijzigen van de bedrijfsvoering binnen de bestaande rechten van de revisievergunning&#13;
eist de rechter trouwens ook dat er een melding ex art. la Hinderbesluit is gedaan&#13;
om later te kunnen staven wanneer de wijziging heeft plaatsgevonden en wat die&#13;
precies heeft ingehouden (AGvB 29-11-1990, nr. G05.90.1200 Zeeland in NB). De&#13;
rechtsbescherming voor de boer is dus aan voorwaarden gebonden en dat terwille van de&#13;
overheid om de vinger aan de pols te kunnen houden. Voorts vereist het belang van de&#13;
rechtszekerheid en de handhaving dat de diersoorten specifiek worden vermeld; daarom kan geen vergunning worden verleend voor een aantal mve's en mol met een wisselende&#13;
veebezetting (Vz. AGvB 18-1-1991, nr. B05.90.0372 Ambt Delden).&#13;
In zoverre opent de bestaande vergunning, zij het onder voorwaarden, dus mogelijkheden&#13;
om meer dieren te kunnen houden. Voor de ondernemer een goede zaak, omdat hij&#13;
zodoende een hoger rendement kan realiseren om moderne en kostbare milieuvoorzieningen&#13;
te bekostigen. Voor het milieubelang ook prima, omdat het benutten van deze juridische&#13;
mogelijkheid een krachtige impuls kan betekenen om - tot nu toe nog hoofdzakelijk&#13;
voor de intensieve veehouderij - ammoniak-arme stallen te bouwen (bijv. mestbandsysteem,&#13;
gedeeltelijke roostervloeren) danwei ammoniakreducerende technieken aan te brengen&#13;
(bijv. biofilters, luchtwassers). Voor de rundveesector zijn dergelijke variaties thans&#13;
nog meer beperkt toegestaan (technische redenen).&#13;
Om beide partijen zo nodig nog meer bij elkaar te brengen, zijn er zelfs interessante&#13;
milieukredieten en extra fiscale afschrijvingsmogelijkheden gecreëerd (zie Praktijkboek&#13;
Milieu, deel E en M&amp;R 1991, blz. 73/Milieumarkt oktober 1991).&#13;
VII. BEPERKTE LEGALISERING VAN DE AMMONIAKEMISSIE&#13;
Na de publikatie van de ontwerp-a.m.v.b. (Stcrt. 1986, 207) werd al snel duidelijk dat ook&#13;
met de ammoniakdepositie rekening moest worden gehouden. Echter, al spoedig werd&#13;
ook beseft dat dit milieu-aspect grote consequenties zou hebben voor bestaande bedrijven.&#13;
Het gevolg was een lang wikken en wegen over de manier, waarop de ammoniakrichtlijn&#13;
van toepassing kon worden verklaard op a.m.v.b.-bedrijven.&#13;
Uiteindelijk is na veel vertraging gekozen voor een milde variant, gebaseerd op de veronderstelde&#13;
bekendheid met de eerste ammoniakrichtlijn (februari 1987). De belangrijkste&#13;
uitkomst is de legalisatie van de emissie van vóór 1987, waarvoor in beginsel als&#13;
peildatum gelden de referentie-opgaven voor de Meststoffenwet op 31-12-1986 (fosfaat -&#13;
quotum) danwel - als dat voor de boer gunstiger uitkomt - een ander moment in dat&#13;
jaar.&#13;
Strikt genomen kunnen van de legalisatie alleen de bedrijven gebruikmaken, die vanaf&#13;
het begin (dus per 1 augustus 1991) aan de entreevoorwaarden van de a.m.v.b.-rundvee&#13;
hebben voldaan en niet zij die door naderhand aangebrachte wijzigingen alsnog onder de&#13;
a.m.v.b. zijn komen te vallen (bijv. opruimen te veel aan mve's, weghalen windmolen,&#13;
vermindering opslag van bestrijdingsmiddelen tot 400 kilo of tot 5000 liter dieselolie; zie&#13;
ook onder I). De a.m.v.b. lijkt hen aan te merken als een 'nieuwe situatie' en de tekst van&#13;
het besluit biedt in dat geval geen mogelijkheid voor legalisatie (de toelichting zwijgt hier&#13;
trouwens over).&#13;
Een waakzame boer zal om die reden geneigd zijn de toekomstige situatie op zijn kennisgevingsformulier&#13;
in te vullen (moest trouwens al voor 1-2-1992 gebeuren). Is een en&#13;
ander kort nadien overeenkomstig deze opgave gerealiseerd, dan zal bij een controle achteraf&#13;
niet of nauwelijks meer zijn na te gaan of zijn bedrijf van begin af aan onder de&#13;
a.m.v.b. viel.&#13;
Voor oprichtingen en uitbreidingen tussen 31 december 1986 en 1 augustus 1991, voor&#13;
uitbreidingen na 1 augustus 1991 en voor hervestiging in bijzondere situaties na 31 december&#13;
1986 (landinrichting, stadsuitbreiding, bosaanleg, e.d.) geldt de milde norm van 30 mol. Als de ammoniakdepositie daarboven komt (inclusief de legalisatie van de omvang&#13;
van vóór 1987), dan valt er dus niets meer uit te breiden en zal de boer die dat toch&#13;
gedaan heeft, 'terug moeten' naar 30 mol. Een boer wiens ammoniakemissie is gelegaliseerd&#13;
op een niveau dat hoger ligt dan 30 mol, kan dus simpelweg vaststellen dat elke uitbreiding&#13;
gedaan na 31-12-1986 niet kan worden gehonoreerd.&#13;
Immers, toentertijd heeft hij niet alleen gehandeld in strijd met de vergunningplicht,&#13;
maar ook met de vigerende milieu-inzichten (richtlijn Ammoniak en Hinderwet van 1 -2-&#13;
1987). In de a.m.v.b. wordt met dit gegeven rekening gehouden door vanaf 31-12-1986&#13;
dezelfde lijn te volgen als de richtlijn.&#13;
Inzake oprichtingsactiviteiten na 1 augustus 1991 geldt de norm van 15 mol. Een uitbreidingsactiviteit&#13;
is dus niet meer toegestaan als die norm wordt overschreden; in zoverre&#13;
dus een strengere behandeling als voor bedrijven die tussen 31 december 1986 en 1 augustus&#13;
1991 zijn opgericht (maximaal 30 mol mogelijk).&#13;
Men kan zich zelfs afvragen of de a.m.v.b.-norm van 15 mol voor bedrijven die na 1&#13;
augustus 1991 zijn opgericht niet strenger is dan voor de vergunningplichtige melkrundveehouders,&#13;
die te maken krijgen met de richtlijn Ammoniak en Hinderwet van 1 maart&#13;
1991. Daarin staat namelijk voor een nieuw-vestiging de norm van 15 mol en voor een&#13;
uitbreiding van een bestaand bedrijf de norm van 30 mol (zie ook hiervoor onder VI); een&#13;
peildatum voor het ontstaan van nieuwvestigingen is echter niet gegeven.&#13;
Onduidelijk is daardoor of een bedrijf dat na 1 maart 1991 een hinderwetvergunning&#13;
krijgt als een rechtens bestaande situatie mag worden aangemerkt, waarvoor nadien nog&#13;
eens een uitbreidingsvergunning mogelijk is tot 30 mol.&#13;
De richtlijn noch de begeleidende VROM-brief (zie blz. 33) laten zich hierover uit, zodat&#13;
een restrictieve uitleg onvermoede mogelijkheden kan bieden, zij het dat het moeilijk&#13;
te rijmen valt met de strekking van de richtlijn.&#13;
Voorts is het de vraag of er ook sprake is van een oprichting danwel een nieuwe situatie&#13;
als een melkveehouderij na de inwerkingtreding van de a.m.v.b. (1 augustus 1991) jaren&#13;
buiten bedrijf is geweest en de aanspraken op de a.m.v.b. veel later weer gaat opeisen&#13;
(bijv. verkoop van de boerderij door een 'rustende agrariër' aan een jonge ondernemer).&#13;
Het uitvoeringsbesluit laat ons hier in het ongewisse, waar de vergunningplicht op dit&#13;
punt wel een adequate voorziening kent (na drie jaar vervalt van rechtswege de vergunning).&#13;
Redelijkerwijs gesproken, zou in de geest van de vergunningplicht moeten worden&#13;
geoordeeld, doch steun in de tekst van de a.m.v.b. vindt men daarvoor niet ('bestaand&#13;
op 1 augustus 1991 blijft in beginsel altijd bestaand').&#13;
Het lijkt er dus op, dat de a.m.v.b. te allen tijde de 'ammoniakrechten' garandeert als&#13;
een bedrijf op 1 augustus 1991 in werking was conform de entree-voorwaarden; een&#13;
'quotum', waarbij voor jongvee een lagere emissiefactor mag worden aangehouden als&#13;
voor moederdieren, tenzij er - zoals onder IV is vermeld - procentueel te veel jongvee&#13;
wordt gehouden, want dan geldt de hogere emissiefactor voor moedervee.&#13;
Ook de rechtsbescherming die kan worden ontleend aan het legalisatiebeleid bij een bedrijfsomvang&#13;
die nadien minder is dan in het peiljaar 1986, roept de nodige vragen op.&#13;
Het lijkt alsof de a.m.v.b. alleen het oog heeft op de boer, die op 1 augustus 1991 meer koeien heeft dan op 31 december 1986 en dus voor het aantal van laatstgenoemde datum&#13;
aanspraak kan maken op legalisatie; voor het meerdere geldt de norm van 30 mol.&#13;
Niet duidelijk blijkt uit de a.m.v.b. hoe moet worden gehandeld met de boer die na 31&#13;
december 1986 is teruggegaan met het aantal dieren en voor zijn uitbreiding daarna (=&#13;
opvulling tot het vroegere aantal) alsnog de legalisatie claimt van het aantal dieren dat hij&#13;
op 31 december 1986 had. Op zich geen onredelijk verzoek, want bedrijfseconomische&#13;
redenen kunnen aanleiding zijn tot een tijdelijke vermindering van de veestapel.&#13;
Het bevoegde gezag mag in zo'n geval zelf proberen de weg in het duister te vinden,&#13;
waarbij - zoals hierna zal blijken - de juridische en feitelijke voorgeschiedenis lichtpuntjes&#13;
kunnen zijn om het nodige houvast te bieden.&#13;
Gaat het om een vergunningplichtig bedrijf, dan zal bij een blijvende en constante ondercapaciteit&#13;
de vergunning voor het meerdere na drie jaar zijn vervallen (art. 27 lid 3 Hinderwet;&#13;
AGvB 19-3-1991 M &amp; R 1991, blz. 680; Vz. AGvB 30-11-1990 M&amp;R 1992, blz.&#13;
21). De bewijslast ligt in eerste instantie bij de gemeente en die kan vanwege de vrije bewijsleer&#13;
in het administratieve recht volstaan met een redelijk vermoeden van bewijs, dat&#13;
door de boer ontzenuwd mag worden door het overleggen van gedegen agrarische gegevens&#13;
(bijv. meitellingen, referentie-opgaven Meststoffenwet, vermogenspositie balans;&#13;
zie ook hiervoor onder IV).&#13;
Als het deels of geheel vervallen van de vergunning kan worden vastgesteld voor 1 augustus&#13;
1991 zijn daarmee tevens alle geclaimde rechten illusoir geworden.&#13;
Gaat het om een onregelmatige ondercapaciteit, waarbij binnen drie jaar - teruggerekend&#13;
vanaf de inwerkingtreding van de a.m.v.b.-rundvee (1 augustus 1991) - een moment&#13;
is geweest van volledige capaciteitsbenutting, dan kan een recht worden ontleend aan de&#13;
vergunning. Deze is dan niet vervallen en daardoor kan aanspraak worden gemaakt op de&#13;
legalisering van het daarin genoemde aantal, ook al worden er na 1 augustus 1991 minder&#13;
dieren gehouden.&#13;
Zou dit voorrecht er namelijk niet zijn, dan wordt de a.m.v.b.-plichtige boer op behoorlijke&#13;
achterstand gezet met zijn vergunningplichtige collega, die bij een wisselende veebezetting&#13;
wel op de bescherming van de drie-jaars termijn mag rekenen op het moment&#13;
dat de a.m.v.b.-rundvee van kracht is geworden.&#13;
In zoverre de gevallen, waar een vergunning aanwezig is geweest. Als er nooit een vergunning&#13;
is verleend, wordt het wat ingewikkelder om bestaande rechten te kunnen honoreren.&#13;
Legalisering veronderstelt namelijk dat er op feitelijke of juridische gronden ook&#13;
wat te legaliseren moet zijn op het moment dat het desbetreffende besluit van kracht&#13;
wordt.&#13;
Dat kan dus niet als er op dat moment geen of minder dieren zijn, want dan zou de legalisering&#13;
betrekking hebben op fictieve aantallen. Het is de vraag of de a.m.v.b. - zo er&#13;
bij de opstelling al is over nagedacht - zo'n ruime toepassing mogelijk maakt. Daardoor&#13;
zou immers de deur wijd worden opengezet voor diverse vormen van misbruik (claimen&#13;
van oude rechten in verband met verkoop, onteigening, bedrijfssanering, e.d.).&#13;
De legalisering van de ammoniakemissie kan bij afwezigheid van een vergunning dus&#13;
nooit meer dieren betreffen dan er op 1 augustus 1991 aanwezig waren; zijn dat er minder&#13;
dan er in 1986 werden gehouden, dan heeft de boer gewoon pech gehad. Een terugkeer&#13;
tot de oude situatie betekent voor hem dus een uitbreiding; als die al is toegestaan op grond van het afstandscriterium voor de geurhinder, valt die ook nog eens onder het emissieplafond&#13;
van 30 mol. Bedraagt de gelegaliseerde depositie van de inrichting al meer dan&#13;
30 mol, dan kan hij zijn uitbreiding wel vergeten; zo simpel werkt - althans naar het oordeel&#13;
van uw schrijver - de a.m.v.b.-rundvee.&#13;
In de praktijk wordt de soep meestal niet zo heet gegeten als ze nu wordt opgediend. Dat&#13;
komt, omdat op de kennisgevingsformulieren niet de huidige aantallen behoeven te worden&#13;
ingevuld (zie onder IV) en de gemeenten het vaak ook wel geloven als de 'alerte'&#13;
boer voor zijn bedrijfsomvang domweg de datum van 31 december 1986 aangeeft.&#13;
Al eerder werd dit pijnlijk verzuim in het meldingsformulier geconstateerd (zie onder&#13;
IV), waardoor boeren die wel voldoen aan de hinderafstanden (zie onder V), maar niet&#13;
aan de depositienorm van 30 mol toch kunnen uitbreiden. Immers de uitbreiding die na 1&#13;
augustus 1991 plaatsvindt en ten onrechte niet wordt gemeld, kan na verloop van tijd ten&#13;
onrechte als lang bestaand worden aangemerkt.&#13;
Bij een later uitgevoerde controle, valt dan vaak niet meer na te gaan hoeveel dieren er&#13;
werkelijk op 1 augustus 1991 aanwezig zijn geweest en - zoals eerder vermeld - behoeft&#13;
de boer dat aantal in eerste instantie ook niet met bewijsstukken te staven (zie ook onder&#13;
IV). Hij kan dat vaak ook niet, omdat de mei-telling en de referentie-opgave voor de fosfaatquota&#13;
van andere data in het jaar uitgaan, zodat maar moet worden aangenomen dat&#13;
het juiste aantal ergens tussen mei en eind december zal inliggen.&#13;
Daarnaast zal de boer ook nog eens het voordeel van de twijfel krijgen als de huisvestingscapaciteit&#13;
voor het aantal aanwezige dieren voldoet aan de gangbare oppervlaktematen,&#13;
want bij twijfel wil dat in de rechtspraak nog wel eens een beslissende factor zijn (zie&#13;
bijv. AGvB 10-9-1990 Agr.R. 1991, nr. 3, blz. 146).&#13;
Alleen als de feitelijk aangetroffen situatie tot de constatering leidt dat de boer niet aan&#13;
de entree-voorwaarden van de a.m.v.b. voldoet, kan er een gegronde reden zijn om de&#13;
'echte' waarheid boven tafel te krijgen. Evenzeer geldt dat als bouwactiviteiten plaatsvinden&#13;
danwel recent hebben plaatsgevonden om de uitbreiding 'onder de pannen te kunnen&#13;
brengen'.&#13;
Nog enkele opmerkingen over het fenomeen van het vervallen van de vergunning. De&#13;
eerder genoemde redenen (niet geheel/tijdig realiseren van de vergunde inrichting) leiden&#13;
van rechtswege tot een vervelend gevolg, dat de boer tot elke prijs zal trachten te voorkomen.&#13;
In de praktijk brengt hem dat tot een grotere veestapel dan nodig is (uit angst de vergunning&#13;
deels te verliezen) danwel wordt er binnen de periode van drie jaar - al dan niet&#13;
door vastlegging bij notariële akte - een moment gekozen, waarop de stallen weer 'bomvol'&#13;
zitten (fenomeen van de 'toeristische koeien en varkens', die op bestelling kortdurend&#13;
gehuisvest worden).&#13;
Ook om hinderwettechnische redenen kan men zich afvragen of dat wel zo'n gewenste&#13;
ontwikkeling is, want uiteindelijk zijn de stankhinder en de ammoniakemissie afhankelijk&#13;
van het verdampend mestoppervlak in de stal en dat zal niet veranderen als er meer of&#13;
minder dieren worden gehouden (de frequentie van het uitrijden zal er overigens wel door&#13;
worden beïnvloed). Onder de Wet milieubeheer zal deze indirecte sanctie drastisch gaan&#13;
veranderen. Regel wordt dan dat de vergunning moet worden ingetrokken (bezwaar en&#13;
beroep is mogelijk), behalve als het bedrijf niet (volledig) binnen drie jaar in werking is&#13;
gebracht. In het laatste geval vervalt de hinderwetvergunning alsnog (voor een deel), tenzij de directie zo alert is geweest om het bevoegde gezag te vragen - en die moet daar&#13;
nog in toestemmen ook - om een langere realiseringstermijn in de vergunning op te nemen&#13;
(zie mijn bijdrage Agr.R. 1992, nr. 2, blz. 45).&#13;
VIII. ECOLOGISCH WAARDEVOLLE ELEMENTEN VAN KLEINE OMVANG&#13;
Bij deze natuurwaarden gaat het ten </content><legacyfootnotes/><footnotes><footnote/></footnotes><auteurs>Mr. L. Bomhof</auteurs><published>1992-04-01 00:00:00</published><modified>2017-06-16 16:17:51</modified><editiondate>1992-04-01</editiondate><htmlpath>https://denhollander.info/artikel/6165</htmlpath></article>
</articles></edition>