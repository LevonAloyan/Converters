<edition><articles><article><jaar>1991</jaar><naam>Tijdschrift voor Agrarisch Recht</naam><uitgave>7</uitgave><aflevering>7</aflevering><searchword>TvAR 7/1991</searchword><id>6200</id><udhid>UDH:TvAR/6200</udhid><titel>Het wetsvoorstel tot liberalisering van de Pachtwet</titel><searchwords><searchword>TvAR 7/1991</searchword><searchword>UDH:TvAR/6200</searchword></searchwords><attachments><attachment><name>1991_nr 7_Artikel_Hoog.pdf</name><extention>pdf</extention><url>https://denhollander.info/download/5994/ci</url></attachment></attachments><inleiding>1. INLEIDING&#13;
De afgelopen jaren heeft een discussie plaatsgevonden over een mogelijke wijziging&#13;
van de Pachtwet. Vanuit twee invalshoeken werd wijziging bepleit: bevordering van een&#13;
integratie van pacht en natuurbeheer en het tegengaan van een terugloop van het&#13;
pachtareaal. De eerste invalshoek heeft inmiddels geleid tot een wetsvoorstel tot&#13;
wijziging van de Pachtwet1, waarin specifieke bepalingen betreffende pacht in natuurgevoelige&#13;
gebieden en in reservaten zijn opgenomen. Over de tweede invalshoek heeft&#13;
in de afgelopen jaren een uitvoerige discussie plaatsgevonden2, welke uiteindelijk heeft&#13;
geleid tot het conceptontwerp tot wijziging van de Pachtwet d.d. 9 januari 1991 en een&#13;
gewijzigd ontwerp d.d. 27 februari 1991.&#13;
Alvorens op de concrete concept-wetsartikelen in te gaan, is het wenselijk enige&#13;
opmerkingen over de achtergronden van het voorstel te maken.&#13;
In de eerdere discussie is reeds naar voren gekomen, dat er aan de zijde van de regering&#13;
een verschuiving van motieven om de Pachtwet op de thans voorgestane wijze te wijzigen&#13;
is opgetreden. Het oorspronkelijke motief, dat ook nu in de toelichting op het&#13;
wetsontwerp als zodanig naar voren wordt gebracht, is het tegengaan van de terugloop&#13;
van het pachtareaal. Drie factoren spelen daarbij volgens de regering een rol: een daling&#13;
van de pacht in de familiesfeer, het verminderde rendement en de pachtdruk: het waardeverschil&#13;
tussen grond in verpachte en in onverpachte staat. In een eerder stadium heb&#13;
ik reeds aangegeven, dat een deugdelijke wetenschappelijke ondergrond in de voorstellen&#13;
van de regering en de voorbereidende rapporten ontbreekt.3&#13;
De toelichting op het oorspronkelijke wetsontwerp bevatte drie werken, die de wetenschappelijke&#13;
basis van de regeringsvoorstellen leken te vormen: een artikel van Van den&#13;
Noort4 en een daarop voortbouwende inleiding ter gelegenheid van het tienjarig bestaan&#13;
van de Nederlandse Vereniging voor de Landelijke Eigendom (NVLE)5, een rapport van een pachtstudiecommissie van dezelfde vereniging6, alsmede een rapport van Van der&#13;
Kloet.7 De huidige toelichting bevat naast het eerst genoemde artikel van Van den Noort&#13;
slechts nog een artikel van Wolff.8 Ik kom op het aspect van de wetenschappelijke&#13;
onderbouwing van het wetsontwerp in het onderdeel conclusie nog terug.&#13;
Het thans door de regering aangevoerde motief om tot de voorgestelde wetswijziging&#13;
te komen, is gelegen in de wens van de regering een structuurbeleid te voeren, gericht&#13;
op oppervlaktevergroting van bestaande bedrijven.&#13;
Het wetsontwerp bevat negen wijzigingsvoorstellen: invoering van bijzondere pacht,&#13;
wijziging van de oppervlakte waar beneden een aantal bepalingen van de Pachtwet niet&#13;
van toepassing is, invoering van een directe doorwerking van wijziging van de&#13;
pachtnormen, invoering van een winstafrekening bij verkoop na gebruikmaking van het&#13;
voorkeursrecht, het vervallen van de strafbaarstelling van overtreding van een aantal&#13;
bepalingen van de Pachtwet, wijziging van de bepalingen betreffende openbare verpachtingen,&#13;
wijziging van de bepalingen betreffende zetboeren en het vervallen van de&#13;
bepalingen betreffende inschaling van vee en verkoop van gras of hooi anders dan per&#13;
gewicht.</inleiding><content>2. BIJZONDERE PACHT&#13;
Het voorstel betreffende bijzondere pacht beoogt de Pachtwet gedeeltelijk buiten&#13;
werking te stellen voor bepaalde pachtovereenkomsten betreffende los land voor een&#13;
beperkte duur. Daartoe wordt na het huidige art. 70 en na invoering van de pachtbeheersovereenkomst9&#13;
na art. 70e in Hoofdstuk II een nieuwe paragraaf met de daarbij&#13;
behorende art. 70f en 70g ingevoerd. De tekst van de wet komt als volgt te luiden:&#13;
§ 4. Bijzondere pacht&#13;
Artikel 70f&#13;
1. De bepalingen van de art. 3,4,5, eerste lid, onderdelen a, c en d, 12, eerste, tweede en vijfde&#13;
lid, 13-15, 18, 19, 36-49a, 54, 56a-56i en 71, eerste lid, zijn niet van toepassing op pacht&#13;
overeenkomsten betreffende los land waarvan partijen dat in de pachtovereenkomst hebben&#13;
bepaald en waarbij overigens is voldaan aan het bepaalde in het tweede tot en met vierde lid.&#13;
2. De pachtovereenkomst als bedoeld in het eerste lid geldt voor een bepaalde tijd, welke drie,&#13;
zes, negen of twaalf jaren bedraagt.&#13;
3. Pachtovereenkomsten als bedoeld in het eerste lid ter zake van hetzelfde los land kunnen&#13;
slechts betrekking hebben op een aaneengesloten duur, met dien verstande dat die duur ten&#13;
hoogste twaalf jaren mag bedragen.&#13;
4. Bij een pachtovereenkomst als bedoeld in het eerste lid dient een kadastrale kaart te zijn&#13;
gevoegd waarop het verpachte is aangegeven, zulks met vermelding van de oppervlakte per&#13;
kadastraal kenmerk.&#13;
5. Van hetzelfde los land is sprake indien de kadastrale kenmerken van dat los land overeenstemmen met, dan wel betrekking hebben op die van los land dat voorwerp was van een eerder&#13;
afgesloten pachtovereenkomst vallend onder dit artikel.&#13;
6. De grondkamer maakt van haar bevoegdheid tot wijziging van de pachtovereenkomst als&#13;
bedoeld in artikel 6 slechts gebruik indien daardoor sprake blijft van een pachtovereenkomst als&#13;
bedoeld in het eerste lid.&#13;
Artikel 70g&#13;
De pachtovereenkomst als bedoeld in art. 70f gaat niet van rechtswege teniet door de dood van&#13;
de verpachter. Zij eindigt van rechtswege aan het einde van het pachtjaar waarin de pachter of,&#13;
indien er medepachters zijn, de laatst overblijvende medepachter overlijdt.&#13;
Uit het bepaalde in art. 70f lid 1 blijkt, dat in geval van een op grond van dit artikel&#13;
gesloten pachtovereenkomst de pachtprijs niet aan toetsing door de grondkamer of&#13;
enige andere beperking onderhevig is. Uitsluitend de pachtovereenkomst en de in het&#13;
Burgerlijk Wetboek neergelegde algemene wettelijke bepalingen betreffende overeenkomsten&#13;
bepalen de hoogte en vorm van de pachtprijs. Er bestaat geen wettelijk recht&#13;
op een periodieke aanpassing van de pachtprijs (art. 19), terwijl de verpachter geen&#13;
wettelijke aanspraak heeft op een verhoging van de pachtprijs wegens het uitvoeren van&#13;
buitengewone werken (art. 18). De verpachter heeft wel een wettelijk recht op een&#13;
verhoging van de pachtprijs wegens onvoorzien hoge publiekrechtelijke lasten (art. 17),&#13;
terwijl het remissierecht van de pachter (art. 16) eveneens onverlet blijft.&#13;
De duur van de pachtovereenkomst bedraagt op grond van art. 70f lid 2, drie, zes,&#13;
negen of twaalf jaren. In verband daarmee is het bepaalde in art. 12 leden 1,2 en 5 (de&#13;
wettelijke duur, de langere dan de wettelijke duur en de verlenging van de pachtovereenkomst&#13;
voor korte duur) niet van toepassing verklaard. Wel van toepassing blijven de&#13;
leden 3 en 4, waarin de korte duur zelf geregeld wordt.&#13;
Aldus ontstaat de - althans redactioneel - merkwaardige omstandigheid, dat de&#13;
pachtovereenkomst als bedoeld in art. 70f voor een kortere duur dan een van de vier&#13;
genoemde periodes kan worden aangegaan, mits een bepaalde datum van beëindiging&#13;
is afgesproken. Deze korte duur behoeft de goedkeuring van de grondkamer, die het&#13;
verzoek daartoe beoordeelt aan de hand van het bepaalde in art. 12 lid 4. De memorie&#13;
van toelichting geeft aan, dat de handhaving van art. 12 leden 3 en 4 de mogelijkheid&#13;
opent om met goedkeuring van de grondkamer de duur van de pachtovereenkomst te&#13;
bepalen op een periode van korter dan driejaren. Een dergelijke uitleg lijkt bij de huidige&#13;
redactie van het wetsontwerp evenwel te beperkt te zijn: in feite kan de pachtovereenkomst&#13;
elke duur tot twaalf jaren hebben. Is de duur drie, zes, negen of twaalf jaren, dan&#13;
is geen goedkeuring van de grondkamer vereist. Wordt van deze wettelijke duur&#13;
afgeweken, bijvoorbeeld door het sluiten van een overeenkomst voor acht of tien jaren,&#13;
dan is goedkeuring van de grondkamer vereist.&#13;
Het is de vraag, of met deze regeling niet een onnodig ingewikkeld systeem in het&#13;
leven wordt geroepen. Het is denkbaar, dat de termijnen van drie, zes, negen en twaalf&#13;
jaren vervangen worden door een algemene vrije termijn van ten hoogste twaalf jaren,&#13;
zonodig met een minimum van één jaar.&#13;
Alle bepalingen betreffende opzegging van de pacht en verlenging zijn eveneens niet&#13;
van toepassing. Hetzelfde geldt voor de bepalingen betreffende pachtoverneming,&#13;
evenwel met uitzondering van het bepaalde in art. 50 inzake ontslag uit de pacht van een&#13;
medepachter. Een contractuele verlenging kan slechts plaatsvinden binnen de grenzen van art. 70f lid 3: de maximale duur van twaalf jaren mag niet overschreden worden.&#13;
De verpachter behoudt het recht tussentijds ontbinding van de pachtovereenkomst te&#13;
vorderen wegens bestemming van het gepachte tot niet tot de landbouw betrekkelijke&#13;
doeleinden (art. 51); het recht op schadevergoeding van de pachter bij toewijzing van&#13;
de ontbindingsvordering (art. 52) blijft eveneens in stand.&#13;
Ten slotte heeft de pachter geen voorkeursrecht wanneer de verpachter tot verkoop&#13;
van het gepachte besluit.&#13;
Van belang is, dat de art. 2, 8 en 9 wel van toepassing blijven. De op grond van art.&#13;
70f gesloten pachtovereenkomst zal derhalve schriftelijk moeten worden aangegaan en&#13;
binnen twee maanden nadat zij is aangegaan ter goedkeuring aan de grondkamer moeten&#13;
worden gezonden, bij gebreke waarvan de sanctie van art. 9 in werking treedt. In het&#13;
verlengde hiervan is vanzelfsprekend de mogelijkheid om schriftelijke vastlegging van&#13;
een mondelinge pachtovereenkomst te vorderen (art. 11) eveneens van toepassing&#13;
gebleven.&#13;
De toetsing van de pachtovereenkomst door de grondkamer is inhoudelijk beperkt:&#13;
behalve dat geen prijstoetsing plaatsvindt, blijft ook een toetsing van de verkaveling&#13;
achterwege. De wijzigingsbevoegdheid van de grondkamer (art. 6) is eveneens beperkt:&#13;
door de grondkamer in de pachtovereenkomst aangebrachte wijzigingen mogen er niet&#13;
toe leiden, dat er geen sprake meer is van een pachtovereenkomst als bedoeld in art. 70f,&#13;
aldus lid 6.&#13;
De vrijheid van partijen om overeenkomstig het bepaalde in art. 70f te contracteren&#13;
wordt ten slotte beperkt door lid 3, dat bepaalt dat pachtovereenkomsten als bedoeld in&#13;
het eerste lid ter zake van hetzelfde los land slechts betrekking kunnen hebben op een&#13;
aaneengesloten duur, met dien verstande dat die duur ten hoogste twaalf jaren mag&#13;
bedragen. De leden 4 en 5 beogen ontduiking van deze bepaling zoveel mogelijk tegen&#13;
te gaan.&#13;
De regeling lijkt in zijn huidige vorm overigens nog een merkwaardige consequentie&#13;
te hebben. Zowel de voorgestelde wetstekst als de memorie van toelichting geven aan,&#13;
dat het slechts om één eenmalige periode van ten hoogste twaalf jaren kan gaan. Het&#13;
gevolg daarvan is, dat wanneer na afloop van deze periode het gepachte verkocht wordt&#13;
aan een derde of zelfs aan de zittende pachter, deze geen mogelijkheid meer heeft om&#13;
tot verpachting op basis van art. 70f over te gaan. In feite schiet de regeling daarmee haar&#13;
eigen doel voorbij: de bedoeling van de regering was immers door middel van de&#13;
regeling van de bijzondere pacht bedrijfsbeëindigers een mogelijkheid te geven gronden&#13;
in afwachting van een definitieve bestemming tijdelijk te kunnen verpachten.&#13;
Dit probleem is in ieder geval niet te ondervangen door de regeling te koppelen aan&#13;
de personen van partijen. Zou de regeling aldus gewijzigd worden, dat de beperking van&#13;
lid 3 slechts geldt voor de periode dat dezelfde verpachter en/of dezelfde pachter&#13;
contractspartij zijn, dan is daarmee de weg geopend voor een vlucht op grote schaal in&#13;
dit soort pachtovereenkomsten. Zou iedere nieuwe verpachter de mogelijkheid hebben&#13;
om overeenkomstig art. 70f te contracteren, dan kan deze eenvoudig na de periode van&#13;
twaalf jaren het pachtobject overdragen aan een bevriende derde, die vervolgens tot&#13;
verpachting op grond van art. 70f overgaat. Allerlei ruiltransacties zijn in dat kader&#13;
denkbaar, om nog maar niet te spreken over de mogelijkheden die gebruikmaking van&#13;
rechtspersonen biedt. In feite zou slechts een systeem functioneren, waarin iedere verpachter eenmalig de&#13;
mogelijkheid heeft overeenkomstig art. 70f te contracteren, zonder dat mogelijkheden&#13;
van misbruik zich voordoen. Een dergelijke situatie zou gerealiseerd kunnen worden&#13;
door een verruiming van lid 3 en een beperking van de mogelijkheid overeenkomstig&#13;
art. 70f te contracteren tot de gevallen waarin het om een feitelijke bedrijfsbeëindiging&#13;
door de verpachter gaat. Daartoe zou een nieuw lid 3 ingevoerd kunnen worden, dat als&#13;
volgt luidt:&#13;
3. De pachtovereenkomst kan slechts gesloten worden in geval van een bedrijfsbeëindiging door&#13;
de verpachter, in het kader waarvan deze de exploitatie van het betreffende los land beëindigt.&#13;
De huidige leden 3,4,5 en 6 dienen vernummerd te worden tot de leden 4,5,6 en 7. Het&#13;
huidige lid 3 zou daarbij als volgt gewijzigd dienen te worden:&#13;
4. Ter zake van hetzelfde los land kunnen door een verpachter slechts tot een aaneengesloten&#13;
totale duur van ten hoogste twaalf jaren pachtovereenkomsten als bedoeld in het eerste lid worden&#13;
gesloten.&#13;
Met deze wijziging wordt bereikt, dat iedere verpachter de mogelijkheid heeft een of&#13;
meer pachtovereenkomsten van totaal ten hoogste twaalf jaren aan te gaan, terwijl de&#13;
grondkamer de overeenkomst mede zal dienen te toetsen aan het bepaalde in het nieuwe&#13;
lid 3. Op deze wijze zal de regeling uitsluitend kunnen worden gebruikt in gevallen&#13;
waarvoor deze blijkens de memorie van toelichting is bedoeld.&#13;
3. VERHOGING VAN DE OPPERVLAKTE IN ARTIKEL 58&#13;
Een tweede wijzigingsvoorstel betreft de oppervlakte, welke in art. 58 wordt genoemd&#13;
en die betrekking heeft op de minimum oppervlakte waarop de belangrijkste bepalingen&#13;
van de Pachtwet van toepassing zijn. De huidige minimum oppervlakte bedraagt 25 are,&#13;
welke door de grondkamer voor een bepaalde tak van bodemcultuur voor haar gehele&#13;
ressort of een gedeelte daarvan bij besluit ten hoogste verlaagd kan worden tot 10 are.&#13;
Art. 58 komt in het voorstel als volgt te luiden:&#13;
1. De bepalingen van de art. 2-15,18,19,30, derde lid, 31,33,36-49a, 54, tweede tot en met het&#13;
twaalfde lid, en 56a-56i zijn niet van toepassing op pachtovereenkomsten betreffende los land,&#13;
hetwelk niet groter is dan 3 hectare.&#13;
2. De grondkamer is bevoegd hetzij voor haar gehele ressort, hetzij voor een gedeelte daarvan,&#13;
bij besluit voor een bepaalde tak van bodemcultuur de in het vorige lid genoemde oppervlakte&#13;
te verlagen, doch niet tot minder dan 50 are. De besluiten van de grondkamer worden in de&#13;
Nederlandse Staatscourant bekend gemaakt.&#13;
3. Dit besluit behoeft de goedkeuring van Onze Minister.&#13;
4. Overeenkomsten, in welke vorm en onder welke benaming ook aangegaan welke tot gevolg&#13;
hebben dat door de ene partij aan de andere partij, - daaronder begrepen natuurlijke of&#13;
rechtspersonen die in een samenwerkingsverband een landbouwbedrijf uitoefenen - tegen&#13;
voldoening van een tegenprestatie los land in gebruik wordt gegeven ter uitoefening van de&#13;
landbouw, gelden voor de toepassing van dit artikel als één overeenkomst. Voor de toepassing&#13;
van dit artikel worden mede als één overeenkomst in aanmerking genomen die overeen&#13;
komsten waarvan op grond van feiten en omstandigheden moet worden aangenomen dat zij niet gesloten zouden zijn indien de oppervlaktegrenzen als bedoeld in dit artikel niet zouden zijn&#13;
gesteld.&#13;
De oorspronkelijke achtergrond van art. 58 was de stelling, dat oppervlaktes van minder&#13;
dan 25 are in de regel voor pachters als middel van bestaan niet van belang waren. Voor&#13;
zover het gaat om soorten bedrijven, die een relatief kleine oppervlakte nodig hebben,&#13;
diende een neerwaartse bijstelling van de grens te kunnen plaatsvinden. Deze grondslag&#13;
wordt met het onderhavige wijzigingsvoorstel geheel verlaten. De bedoeling van de&#13;
regering is blijkens de memorie van toelichting een structuurbeleid te voeren. Met name&#13;
in de akkerbouw, de vollegronds-groenteteelt en de bloembollenteelt bestaat naar de&#13;
mening van de regering behoefte aan een systeem van flexibel grondgebruik. Deze&#13;
behoefte zou vooral samenhangen met een afnemende teeltfrequentie en een verscherpte&#13;
bestrijdingsmiddelenpolitiek.&#13;
De belangrijkste vraag die gesteld dient te worden is, of wijziging van art. 58 de meest&#13;
geëigende weg is om het door de regering geformuleerde doel, een vergroting van de&#13;
grondmobiliteit, te bereiken. Daarbij dient betrokken te worden de vraag of de&#13;
voorgestelde wijziging van art. 58 geen neveneffecten heeft, die weer afbreuk doen aan&#13;
het beoogde doel, dan wel anderszins niet aanvaardbaar zijn.&#13;
Art. 58 onttrekt pachtovereenkomsten voor wat betreft de pachtprijsbeperking en -&#13;
toetsing, het continuatierecht en het recht op indeplaatsstelling aan de werking van de&#13;
Pachtwet. Het is aannemelijk dat bij een verruiming van de criteria van art. 58 een vlucht&#13;
in pachtovereenkomsten zal ontstaan die aan die criteria voldoen. De regering onderkent&#13;
deze mogelijkheid eveneens, doch is daar blijkens de memorie van toelichting niet erg&#13;
beducht voor:&#13;
Het wordt niet aannemelijk geacht dat bedrijven geheel zullen bestaan uit verschillende op grond&#13;
van art. 58 gepachte stukken land. Immers, continuïteit van de bedrijfsvoering zal voor de&#13;
betrokken agrariërs altijd het uitgangspunt zijn en die continuïteit wordt gewaarborgd door een&#13;
behoorlijk aandeel eigendom dan wel reguliere pacht van de grond.&#13;
Uit de memorie van toelichting blijkt niet, of deze veronderstelling is gebaseerd op enig&#13;
wetenschappelijk onderzoek. Zoals eerder in de discussie over de heroverweging van&#13;
de pachtgeving het geval was, blijkt ook thans dat de regering een belangrijk aspect van&#13;
de pachtproblematiek over het hoofd ziet, namelijk dat er geen evenwicht is tussen vraag&#13;
naar en aanbod van grond. In de huidige situatie, waarin sprake is van een grote vraag&#13;
naar en een beperkt aanbod van grond zal het de aanbieder zijn, die de voorwaarden&#13;
bepaalt waaronder gecontracteerd wordt.&#13;
Aangenomen mag derhalve worden, dat verpachters zullen trachten op een dusdanige&#13;
wijze te contracteren, dat art. 58 van toepassing is. De regering denkt calamiteiten ter&#13;
zake te voorkomen door het bepaalde in het gewijzigde lid 4. In de memorie van&#13;
toelichting wordt aangegeven, dat met het nieuw geredigeerde lid 4 wordt voorkomen,&#13;
dat verpachter en pachter door opsplitsing van het gepachte in stukken van minder dan&#13;
3 ha en evenzo vele pachtovereenkomsten trachten deze onder de werking van art. 58 te&#13;
brengen, ook wanneer zij de pachtovereenkomst anders benoemen of langs een omweg&#13;
- via derden en/of stromannen - pachten of verpachten. Het is de vraag, of met deze&#13;
bepaling werkelijk een oneigenlijk gebruik van art. 58 kan worden voorkomen. Voordat de sanctie van lid 4 werkt, zal immers de betrokkenheid van ingeschakelde natuurlijke&#13;
of rechtspersonen bewezen moeten worden. Is dit aan pachterszijde nog mogelijk, nu&#13;
er een feitelijke exploitatie van het gepachte plaatsvindt, aan verpachterszijde zal een&#13;
eventuele betrokkenheid nagenoeg niet te bewijzen zijn.&#13;
De conclusie van het voorgaande is, dat de voorgestelde wijziging van art. 58 een&#13;
mogelijkheid tot misbruik schept, die niet te voorkomen is. Het is dan ook de vraag, of&#13;
er geen andere mogelijkheid is om het door de regering gestelde doel - individuele&#13;
teeltmobiliteit - te verwezenlijken, zodat wijziging van art. 58 achterwege kan blijven.&#13;
Ik heb reeds eerder aangegeven, dat deze mogelijkheid in feite onder de huidige&#13;
Pachtwet reeds aanwezig is10, zij het dat deze wellicht op enkele punten zou moeten&#13;
worden aangepast. Een dergelijke vorm van teeltpacht valt in beginsel volledig onder&#13;
de toetsing van de grondkamer. Zou men een regeling wensen, waarbij de teeltpachtovereenkomst&#13;
behoudens de goedkeuring door de grondkamer geheel overeenkomstig&#13;
het inzicht van partijen wordt ingericht, dan zou dat te verwezenlijken zijn door&#13;
toevoeging van een nieuw art. 70g aan de paragraaf over bijzondere pacht:&#13;
De bepalingen van de art. 3,4,5, eerste lid, onderdelen a, c en d, 13-15,18,19,36-49a, 54,56a-&#13;
56i en 71, eerste lid, zijn niet van toepassing op pachtovereenkomsten betreffende los land, welke&#13;
zijn aangegaan voor de duur van één teelt.&#13;
Het huidige voorgestelde art. 70g zou vernummerd dienen te worden tot art. 70/i, terwijl&#13;
art. 58 lid 1 ongewijzigd dient te blijven.&#13;
Op deze wijze wordt het doel van de regering bereikt, doch misbruik, dat bij wijziging&#13;
van art. 58 lid 1 ongetwijfeld zou optreden, voorkomen.&#13;
4. DIRECTE DOORWERKING VAN WIJZIGING VAN DE PACHTNORMEN&#13;
In de discussie over de heroverweging van de pachtwetgeving is voorgesteld in geval&#13;
van een wijziging van de pachtnormen deze in beginsel direct te laten doorwerken in&#13;
individuele lopende pachtovereenkomsten. De huidige praktijk is, dat in een dergelijk&#13;
geval òf partijen een nieuwe pachtprijs overeenkomen, die vervolgens door de grondkamer&#13;
goedgekeurd dient te worden, òf dat een der partijen - doorgaans de verpachter -&#13;
zich tot de grondkamer wendt met het verzoek de pachtprijs overeenkomstig het&#13;
bepaalde in art. 19 te herzien. Het doel van het wijzigingsvoorstel is de beheerskosten&#13;
van de grondkamers te beperken, doordat zij minder betrokken zullen worden bij de&#13;
herziening van de pachtprijs. Het voorstel van de regering is het huidige art. 19 als&#13;
volgt te wijzigen:&#13;
1. De pachtprijs wordt van rechtswege herzien overeenkomstig de wijziging van de krachtens art.&#13;
3, eerste lid, gegeven regelen.&#13;
2. In afwijking van het eerste lid kan de pachter of de verpachter binnen een tijdvak van eenjaar&#13;
na de inwerkingtreding van een wijziging van de regelen als bedoeld in art. 3, eerste lid, aan de&#13;
grondkamer verzoeken de tegenprestatie te herzien, indien dit door de goede trouw wordt&#13;
gevorderd of gewijzigde omstandigheden dit rechtvaardigen. 3. Onverminderd het bepaalde in het eerste en tweede lid kan de pachter of de verpachter voor&#13;
het verstrijken van een pachtperiode van drie jaren aan de grondkamer verzoeken de tegen&#13;
prestatie te herzien. De grondkamer herziet deze indien dit door de goede trouw wordt gevorderd&#13;
of gewijzigde omstandigheden dit rechtvaardigen.&#13;
4. De in het eerste of tweede lid bedoelde herziening gaat in met ingang van het pachtjaar volgende&#13;
op het tijdstip waarop een wijziging van de regelen, bedoeld in art. 3, eerste lid, in werking is&#13;
getreden. De herziening als bedoeld in het derde lid gaat in met ingang van de nieuwe driejarige&#13;
periode.&#13;
5. Indien in een waterschap waarin het verpachte is gelegen een pachtersomslag wordt geheven&#13;
als bedoeld in art. 4.16, onderdeel b, van de Waterschapswet (Stb...) of de heffing van die omslag&#13;
wordt beëindigd, wordt de pachtprijs van rechtswege verlaagd, onderscheidenlijk verhoogd met&#13;
een bedrag waarvan de hoogte is vastgesteld bij de regelen als bedoeld in art. 3, eerste lid.&#13;
6. De in het vijfde lid bedoelde verlaging, onderscheidenlijk verhoging gaat in met ingang van&#13;
het belastingjaar waarover de omslag wordt geheven, onderscheidenlijk niet meer wordt&#13;
geheven.&#13;
De voorgestelde wijziging van art. 19 betekent in feite een uitbreiding daarvan. De&#13;
basisregel wordt, dat een herziening van de pachtnormen van rechtswege doorwerkt in&#13;
de individuele pachtprijzen (lid 1). Is de verpachter of de pachter van mening, dat het&#13;
resultaat van de wijziging niet billijk is, dan behoudt hij het recht zich binnen een jaar&#13;
na de inwerkingtreding van de wijziging van het Pachtnormenbesluit tot de grondkamer&#13;
te wenden met het verzoek de tegenprestatie te herzien (lid 2). De grondkamer herziet&#13;
de pachtprijs, indien dit door de goede trouw wordt gevorderd of gewijzigde omstandigheden&#13;
dit rechtvaardigen. In zoverre blijft de thans bestaande regeling naast de&#13;
nieuwe gehandhaafd.&#13;
Eveneens gehandhaafd blijft de huidige mogelijkheid om telkens ingaande een&#13;
nieuwe driejarige pachtperiode een herziening van de pachtprijs te verzoeken (lid 3).&#13;
Lid 5 en 6 houden verband met de op grond van een wijziging van de Waterschapswet&#13;
gecreëerde mogelijkheid tot invoering van een pachtersomslag.11 Beide leden voorzien&#13;
in een rechtstreekse doorwerking in de pachtprijs van invoering of beëindiging van de&#13;
heffing van de pachtersomslag.&#13;
Op zich lijkt de voorgestelde wijziging inderdaad te kunnen leiden tot een vermindering&#13;
van de werkzaamheden van de grondkamers, zonder dat aan de rechten van&#13;
verpachter en pachter afbreuk wordt gedaan. Er dienen evenwel toch enkele kanttekeningen&#13;
bij het voorstel te worden gemaakt, met name nu het de bedoeling is, dat het&#13;
gewijzigd systeem voor alle lopende pachtovereenkomsten zal gelden.&#13;
Ten eerste dient duidelijk te zijn, hoe de nieuwe pachtprijs berekend dient te worden.&#13;
Het huidige Pachtnormenbesluit kent een stelsel van hoogst toelaatbare pachtprijzen.&#13;
Wijziging van het Pachtnormenbesluit betekent doorgaans de vaststelling van de&#13;
gewijzigde hoogst toelaatbare pachtprijzen. Aan de hand hiervan is vast te stellen, welke&#13;
de nieuwe pachtprijs wordt, wanneer de oude pachtprijs reeds de hoogst toelaatbare was.&#13;
Het kan evenwel niet de bedoeling zijn, dat wanneer partijen een pachtprijs zijn&#13;
overeengekomen, die ligt beneden het hoogst toelaatbare niveau, een wijziging van het&#13;
pachtnormenbesluit met zich meebrengt, dat de nieuwe pachtprijs van rechtswege de&#13;
alsdan hoogst toelaatbare zal zijn.&#13;
De regering heeft dit probleem onderkend en in de memorie van toelichting aangegeven,&#13;
dat zij voornemens is in het Pachtnormenbesluit 1977 een toegelaten procentuele&#13;
verhoging op te nemen. Een tweede punt, dat in de memorie van toelichting onbesproken blijft, hangt samen&#13;
met de samenstelling van de pachtprijs. Het Pachtnormenbesluit onderscheidt een&#13;
basispachtnorm enerzijds en toeslagen of aftrekken voor ontsluiting, waterhuishouding&#13;
en verkaveling anderzijds. De basispachtnorm is onderverdeeld in drie kwaliteitsklassen,&#13;
terwijl zowel de basispachtnorm als de toeslagen en aftrekken gedifferentieerd&#13;
zijn naar soorten gronden en de aard van het gebruik. De pachtnormen voor de&#13;
bedrijfsgebouwen zijn gerelateerd aan de bedrijfsoppervlakte, waarbij de normen&#13;
aflopend zijn onderverdeeld in hectarenklassen. Daarnaast wordt gedifferentieerd naar&#13;
doelmatigheid. De hoogst toelaatbare pachtprijs voor bedrijven van 45 ha en groter&#13;
wordt vastgesteld op basis van een redelijke vergoeding met betrekking tot de gebruikswaarde,&#13;
doch ten minste op het bedrag dat volgens het Pachtnormenbesluit voor&#13;
bedrijven tot 45 ha dient te gelden.&#13;
Het is duidelijk, dat wil het door de regering voorgestelde systeem in de praktijk&#13;
kunnen werken, betrokkenen in ieder geval de samenstelling van de pachtprijs dienen&#13;
te kennen. Een wijziging van de pachtnormen dient immers onderscheiden te worden&#13;
van wijziging van de toeslagen en aftrekken.&#13;
De gehanteerde pachtnormen blijken doorgaans uit de verslaglegging van een door&#13;
de grondkamer verrichte taxatie. In veel gevallen is evenwel geen taxatierapport&#13;
beschikbaar. De oorzaak daarvan kan gelegen zijn in het feit, dat ter zake van een&#13;
herziening van de pachtprijs geen taxatie is uitgevoerd, terwijl wanneer de grondkamer&#13;
de pachtprijs ongewijzigd goedkeurt, doorgaans geen taxatierapport aan de betrokkenen&#13;
wordt gezonden.&#13;
Wanneer de bedrijfsgrootte meer dan 45 ha bedraagt, kan van een directe doorwerking&#13;
van een wijziging van de pachtnormen in het geheel geen sprake zijn voor zover het om&#13;
de bedrijfsgebouwen gaat, nu voor deze categorie geen vaste normen bestaan.&#13;
Geconcludeerd moet worden, dat het de voorkeur zou verdienen lid 1 voor bestaande&#13;
pachtovereenkomsten slechts toepassing te laten vinden indien het pachtobject bij de&#13;
laatste herziening van de pachtprijs, of indien nog geen herziening van de pachtprijs&#13;
heeft plaatsgevonden bij de toetsing van de overeengekomen pachtprijs door de&#13;
grondkamer is getaxeerd. In de praktijk zou dat betekenen, dat wanneer ter zake van de&#13;
laatste herziening van de pachtprijs geen taxatie heeft plaatsgevonden geen directe&#13;
doorwerking van de wijziging van de pachtnormen kan plaatsvinden, doch herziening&#13;
van de pachtprijs overeenkomstig het bepaalde in lid 2 of lid 3 dient plaats tè vinden, in&#13;
het kader waarvan alsnog een taxatie wordt verricht. Daarna kan wel een directe&#13;
doorwerking plaatsvinden. De grondkamer zou in verband hiermee overigens van elke&#13;
taxatie in alle gevallen een rapport aan de betrokken partijen dienen te zenden.&#13;
5. WINSTAFREKENING BU VERKOOP NA GEBRUIKMAKING VAN HET VOORKEURSRECHT&#13;
De grondslag van het voorstel een regeling in de wet op te nemen, waarin de verplichting&#13;
voor de pachter is vastgelegd bij verkoop van het oorspronkelijk gepachte na gebruikmaking&#13;
van zijn voorkeursrecht een deel van de winst aan de verpachter af te staan, is gelegen in het standpunt, dat verkoop na gebruikmaking van het voorkeursrecht in strijd&#13;
met de strekking daarvan wordt geacht. Het voorstel, dat reeds in de heroverwegingsdiscussie&#13;
naar voren is gebracht, heeft daarin in zijn algemeenheid weinig weerstanden&#13;
ontmoet. De concrete regeling is neergelegd in het nieuw op te nemen art. 56i:&#13;
1. De pachter die van zijn recht van voorkeur gebruik heeft gemaakt en het uit dien hoofde&#13;
verkregene binnen een periode van 15 jaar na die verkrijging deels of geheel vervreemdt, is aan&#13;
de verpachter een vergoeding verschuldigd als bedoeld in het tweede lid.&#13;
2. De in het eerste lid bedoelde vergoeding bedraagt het verschil tussen de prijs die door de pachter&#13;
is betaald voor het verkregene en de waarde daarvan in pachtvrije staat ten tijde van de&#13;
verkrijging, met dien verstande dat de vergoeding telkens afneemt met een evenredig gedeelte&#13;
voor ieder jaar dat verstreken is gerekend van die verkrijging af en dat indien sprake is van&#13;
vervreemding van een deel van het object, de vergoeding naar evenredigheid vermindert.&#13;
3. Het bepaalde in het eerste lid is niet van toepassing indien de vervreemding plaats vindt aan&#13;
de echtgenoot van de pachter, aan één of meer van zijn bloed- of aanverwanten in de rechte lijn,&#13;
aan één of meer van zijn pleegkinderen of aan één of meer van de medepachters, met dien&#13;
verstande dat indien zij binnen de in het eerste lid bedoelde periode tot gehele of gedeeltelijke&#13;
vervreemding van het object overgaan, zij de in het eerste lid bedoelde vergoeding verschuldigd&#13;
zijn.&#13;
Inhoudelijk is met name het bepaalde in lid 2 van belang: de hoogte van de vergoeding&#13;
wordt berekend uit het verschil tussen de prijs waarvoor de voormalige pachter het&#13;
oorspronkelijke pachtobject heeft verkregen en de waarde daarvan in pachtvrije staat op&#13;
het moment van de verkrijging door de pachter. Gezien deze berekeningswijze is het&#13;
misleidend om in dit kader te spreken van een winstafrekening: er vindt geen afrekening&#13;
van de gerealiseerde winst plaats, doch betaling van een aan de hand van de pachtvrije&#13;
waarde en de verkrijgingsprijs berekend bedrag. Bij een relatiefsnel dalende&#13;
grondprijs - men denke aan noordoost Groningen - zal dit tot gevolg kunnen hebben,&#13;
dat meer dan 100% van de winst zal moeten worden afgedragen. Aldus beschouwd is&#13;
het juister te spreken van een boeteregeling dan van een winstafrekening. De&#13;
voorgestelde regeling schiet in deze vorm haar doel voorbij.&#13;
Los van het voorgaande is het de vraag, of de regeling geen andere onbillijkheden in&#13;
zich draagt. Het wetsvoorstel gaat er in feite van uit, dat misbruik van het voorkeursrecht&#13;
dient te worden tegengegaan, waarbij onder misbruik in dit geval dient te worden&#13;
verstaan het kopen op basis van het voorkeursrecht anders dan uit motieven van&#13;
bedrijfscontinuïteit. Het is evenwel denkbaar, dat er voor de pachter juist met het oog&#13;
op de bedrijfscontinuïteit motieven zijn om tot verkoop over te gaan. Met name kan dat&#13;
het geval zijn wanneer sprake is van een bednjfsverplaatsing. Fiscaal gezien zou in dat&#13;
geval de verkoopopbrengst toegevoegd worden aan de vervangingsreserve, en zou er&#13;
derhalve geen winst worden gerealiseerd. Onder de thans voorgestelde regeling zou de&#13;
pachter desondanks toch een volgens de formule van lid 2 vastgesteld bedrag aan de&#13;
verpachter dienen af te dragen.&#13;
Een nog opmerkelijker situatie ontstaat, wanneer de pachter het gepachte in verpachte&#13;
staat doorverkoopt aan een belegger, met het beding dat hij zelf pachter blijft. De&#13;
koopprijs bedraagt in dat geval globaal gesproken de waarde in verpachte staat, die in&#13;
beginsel nagenoeg gelijk is aan de door de pachter betaalde koopprijs. Met een&#13;
dergelijke transactie is de pachter in exact dezelfde situatie beland als voordat hij van zijn voorkeursrecht gebruik maakte. Desondanks zal de pachter wel met de verpachter&#13;
dienen af te rekenen, hetgeen, juist gezien het feit dat dit soort transacties vrijwel&#13;
uitsluitend geschiedt uit bedrijfseconomische noodzaak, in hoge mate onbillijk is.&#13;
Gezien het voorgaande zou het wenselijk zijn aan art. 56i een nieuw lid 4 toe te&#13;
voegen, dat als volgt zou kunnen worden geredigeerd:&#13;
4. Het bepaalde in het eerste lid is niet van toepassing indien de vervreemding geschiedt in het&#13;
kader van de normale bedrijfsvoering van de pachter.&#13;
Het huidige lid 4 wordt daarbij vernummerd tot lid 5.&#13;
Het is overigens zeer de vraag, of de onderhavige bepaling geen dode letter zal blijken&#13;
te zijn. Een pachter die krachtens voorkeursrecht heeft gekocht kan in de meeste gevallen&#13;
immers langs eenvoudige weg de werking van art. 56i ontgaan door niet tot vervreemding&#13;
over te gaan, doch tot verpachting op basis van art. 70f. Hij kan daarbij&#13;
vrijelijk een pachtprijs bedingen, die hem ten minste hetzelfde rendement oplevert als&#13;
vervreemding van het pachtobject. Na afloop van de twaalfjarige periode kan hij vervolgens&#13;
zonder substantiële afrekening met de verpachter tot vervreemding overgaan.&#13;
Deze situatie zou slechts anders zijn wanneer art. 70f in de door mij voorgestelde zin&#13;
gewijzigd wordt.&#13;
6. VERVALLEN VAN DE STRAFBAARSTELLING&#13;
De Pachtwet kent een aantal bepalingen, waarvan overtreding op grond van art. 1 sub 4&#13;
van de Wet op de economische delicten een strafbaar feit oplevert. Het gaat om het niet&#13;
binnen twee maanden na het aangaan van een pachtovereenkomst of een wijzigingsovereenkomst&#13;
met betrekking tot een pachtovereenkomst ter goedkeuring daarvan&#13;
inzenden aan de grondkamer (art. 8 lid 1), het zonder voorafgaande goedkeuring van de&#13;
grondkamer overgaan tot openbare verpachting of verpachting bij inschrijving (art. 60),&#13;
het zonder voorafgaande goedkeuring van de grondkamer aanstellen of aangesteld&#13;
houden van een zetboer (art. 65), het zonder voorafgaande goedkeuring van de&#13;
grondkamer gras of hooi anders dan per gewicht te verkopen of ten verkoop aanbieden&#13;
of het zich verbinden vee ter inschaling aan te nemen (art. 66 lid 1) of overtreding van&#13;
door de grondkamer ter zake gestelde voorwaarden (art. 66 lid 3,67 en 68), alsmede het&#13;
bedingen of aannemen van een hogere tegenprestatie door de verpachter dan ingevolge&#13;
de Pachtwet is toegestaan (art. 71 lid 1), het bij een overeenkomst tussen een afgaande&#13;
en een opgaande pachter, verband houdende met de overgang van het bedrijf, meer&#13;
bedingen of aannemen dan een redelijke vergoeding voor de verrichte prestatie (art. 71&#13;
lid 2) en het ter zake van het verlenen van bemiddeling of andere diensten bij het sluiten&#13;
van een pachtovereenkomst of een overeenkomst tot wijziging of beëindiging van een&#13;
pachtovereenkomst meer bedingen of aannemen dan een redelijke vergoeding (art. 71&#13;
lid 3). De Pachtwet zelf kent een uitzonderingsbepaling ter zake van de strafbaarheid&#13;
van overtreding van art. 8 lid 1 (art. 11a).&#13;
De in art. 8 neergelegde verplichting en het in art. 71 opgenomen verbod hebben een&#13;
algemeen karakter; de overige hiervoor genoemde artikelen hebben op specifieke overeenkomsten betrekking. Ik zal deze bij hierna volgende individuele onderdelen&#13;
behandelen.&#13;
De regering motiveert haar voorstel om de strafbaarstelling van overtreding van de&#13;
betreffende bepalingen van de Pachtwet te laten vervallen aldus, dat de functie van de&#13;
strafrechtelijke rechtshandhaving als een 'ultimum remedium' moet worden gezien.&#13;
Het strafrecht, waarmee afhankelijk van de strafrechtstheorie die men aanhangt doeleinden&#13;
worden nagestreefd als vergelding en generale of speciale preventie, vormt in de&#13;
visie van het kabinet slechts een complement in gevallen waarin de mogelijkheid van&#13;
andere sancties ontbreekt dan wel deze minder effectief zijn, aldus de memorie van&#13;
toelichting op dit punt. Een keuze voor het strafrecht zal naar de mening van de regering&#13;
in het algemeen slechts gerechtvaardigd zijn, indien aannemelijk wordt gemaakt dat&#13;
andere oplossingen te kort schieten. De regering stelt zich op het standpunt, dat de&#13;
civielrechtelijke handhaving van genoemde bepalingen partijen voldoende bescherming&#13;
biedt en dat derhalve het alternatief van de strafrechtelijke handhaving niet&#13;
noodzakelijk is.&#13;
Het is de vraag, of deze stelling in alle gevallen opgaat. De regering noemt als eerste&#13;
voorbeeld art. 8. Civielrechtelijk heeft overtreding daarvan tot gevolg, dat de verpachter&#13;
geen rechtsvordering tot betaling van de pachtprijs tegen de pachter kan instellen,&#13;
terwijl de pachtovereenkomst voor onbepaalde tijd geldt, zonder dat zij door een van de&#13;
partijen kan worden opgezegd (art. 9). Zolang de pachtovereenkomst, of de overeenkomst&#13;
tot wijziging of beëindiging van de pachtovereenkomst niet schriftelijk is&#13;
aangegaan, kan de meest gerede partij schriftelijke vastlegging daarvan vorderen&#13;
(art. 11).&#13;
Beziet men de praktijk, dan kan worden vastgesteld dat ontduiking van de voorschriften&#13;
van art. 8 voornamelijk op initiatief en ten behoeve van verpachters plaatsvindt,&#13;
met name om het continuatierecht van de pachter te ontgaan en een hogere&#13;
pachtprijs dan de hoogst toelaatbare te bedingen. In dit geval moet geconstateerd&#13;
worden, dat de civielrechtelijke middelen die de pachter in dit geval ten dienste staan&#13;
uiterst effectief zijn: een strafrechtelijke handhaving is in dit geval althans ten behoeve&#13;
van de individuele pachter niet noodzakelijk.&#13;
In geval van overtreding van de verbodsbepalingen van art. 71 ligt de zaak anders. Het&#13;
enige risico dat degene die de verboden vergoeding ontvangt in dit geval loopt, is dat de&#13;
vergoeding als zijnde onverschuldigd betaald teruggevorderd wordt. Hij loopt derhalve&#13;
slechts het risico een voordeel te missen, terwijl de verpachter in geval van een&#13;
schriftelijke vastlegging niet slechts het door hem beoogde voordeel misloopt, doch&#13;
tevens gebonden wordt aan een door hem nu juist niet beoogde overeenkomst. In dit&#13;
geval heeft de strafrechtelijke handhaving van de verbodsbepalingen naast de civielrechtelijke&#13;
een verdergaande betekenis.&#13;
In zijn algemeenheid kan geconcludeerd worden, dat de strafrechtelijke handhaving&#13;
voor elke verbodsbepaling een andere betekenis heeft, zodat de stelling, dat de&#13;
strafbaarheid van de diverse verbodsbepalingen kan vervallen te generaliserend is.&#13;
Daarnaast miskent de regering, dat de strafrechtelijke handhaving een geheel eigen&#13;
functie heeft, welke in beginsel los staat van de civielrechtelijke. Het is denkbaar, dat&#13;
het wenselijk is dat bepaalde regels uit hoofde van het algemeen belang worden&#13;
nagekomen, ongeacht de wil van partijen. Uitgaande van het gegeven, dat zwarte pacht, verkapte pacht en daarmee vergelijkbare&#13;
verplichtingen maatschappelijk gezien onwenselijk zijn en derhalve dienen te&#13;
worden tegengegaan, lijkt het wenselijk in ieder geval de strafbaarheid van overtreding&#13;
van art. 71 ten volle te handhaven.&#13;
7. WIJZIGING VAN DE BEPALINGEN BETREFFENDE OPENBARE VERPACHTINGEN&#13;
Het in art. 60 neergelegde verbod van openbare verpachtingen en verpachtingen bij&#13;
inschrijving zonder voorafgaande toestemming van de grondkamer heeft als grondslag&#13;
de visie van de toenmalige wetgever, dat de grondkamer ten aanzien van openbare&#13;
verpachtingen en verpachtingen bij inschrijving haar wijzigingsbevoegdheid niet kan&#13;
uitoefenen. De regering stelt echter terecht, dat ook de op deze wijze tot stand gekomen&#13;
pachtovereenkomst ter goedkeuring aan de grondkamer dient te worden voorgelegd,&#13;
waarbij de grondkamer alle bevoegdheden heeft die zij ook bij reguliere verpachtingen&#13;
heeft, de wijzigingsbevoegdheid daaronder begrepen. Er bestaat derhalve weinig&#13;
bezwaar tegen het zowel in civielrechtelijk als strafrechtelijk opzicht laten vervallen van&#13;
art. 60 lid 1. Art. 60 lid 2 blijft in het voorstel van de regering als art. 60&#13;
gehandhaafd.&#13;
8. WIJZIGING VAN DE BEPALINGEN BETREFFENDE ZETBOEREN&#13;
Het voorstel van de regering is om art. 65 lid 1 als volgt te wijzigen:&#13;
Het aanstellen of het aangesteld houden van een zetboer behoeft de voorafgaande goedkeuring&#13;
van de grondkamer.&#13;
De achter dit voorstel liggende gedachte is, dat een strafrechtelijke handhaving&#13;
achterwege kan blijven, nu de civielrechtelijke sancties op het niet nakomen van de&#13;
verplichting vooraf goedkeuring te vragen sterk genoeg is: de verpachter loopt het risico&#13;
bij ontbreken van de goedkeuring geconfronteerd te worden met een reguliere pachtovereenkomst.&#13;
Vanuit dit standpunt bezien lijken er geen overwegende bezwaren tegen&#13;
de voorgestelde wijziging te bestaan.&#13;
9. VERVALLEN VAN DE BEPALINGEN BETREFFENDE INSCHARING VAN VEE EN VERKOOP&#13;
VAN GRAS OF HOOI ANDERS DAN PER GEWICHT&#13;
Het voorstel de bepalingen betreffende inschaling van vee en verkoop van gras of hooi&#13;
anders dan per gewicht te laten vervallen, is ingegeven door de praktijk. Art. 68 geeft&#13;
de grondkamers de bevoegdheid het in art. 66 opgenomen verbod buiten werking te&#13;
stellen. Alle grondkamers, met uitzondering die voor Zuid-Holland, hebben van deze&#13;
bevoegdheid gebruik gemaakt. Op grond daarvan acht de regering handhaving van het&#13;
verbod - zowel strafrechtelijk als civielrechtelijk - niet langer nodig. De bepalingen inzake de pachtovereenkomst betreffende de naweide blijven gehandhaafd.&#13;
In concreto betekent dit, dat de benaming van § 4 wordt gewijzigd in 'Pachtovereenkomsten&#13;
betreffende de naweide', terwijl de art. 66,67 en 68 vervallen. Art. 69&#13;
lid 1 wordt als volgt gewijzigd:&#13;
Een pachtovereenkomst betreffende de naweide van een perceel geldt voor de nog lopende duur&#13;
van het weideseizoen of voor een zoveel kortere duur, als door partijen is overeengekomen.&#13;
Ten aanzien van het vervallen van de bepalingen kan gesteld worden, dat het pachtrecht,&#13;
en met name de pachtrechtspraak, inmiddels voldoende uitgekristalliseerd is om een&#13;
adequate beoordeling te verkrijgen of een bepaalde overeenkomst als pachtovereenkomst&#13;
of als inscharings c.q. verkoopovereenkomst moet worden gekwalificeerd.&#13;
Daarmee is de oorspronkelijke grondslag van het verbod - de angst voor ontduiking van&#13;
de Pachtwet op grote schaal - aan het verbod ontvallen.&#13;
10. DE COMMISSIE VAN ADVIES VOOR HET GROND- EN PACHTPRIJSPEIL&#13;
Inmiddels heeft de Commissie van Advies voor het Grond- en Pachtprijspeil een advies&#13;
uitgebracht over het wetsvoorstel. Met de voorstellen met betrekking tot het vervallen&#13;
van de strafbaarstelling, de directe doorwerking van wijziging van de pachtnormen en&#13;
de winstafrekening bij verkoop na gebruikmaking van het voorkeursrecht heeft de&#13;
Commissie zich onder reserve kunnen verenigen.&#13;
Ten aanzien van de verrruiming van de oppervlakte als bedoel in art. 58 en het&#13;
invoeren van bijzondere pacht is het advies van de Commissie niet eensluidend. De&#13;
meerderheid van de Commissie acht een verruiming van de oppervlaktegrens in art. 58&#13;
tot 3 ha niet aanvaardbaar. In combinatie met de invoering van teeltpacht als pachtvorm&#13;
acht zij een verruiming tot maximaal 1 ha voor veehouderij- en akkerbouwgrond en 0,5&#13;
ha voor tuinbouwgrond aanvaardbaar.&#13;
De Commissie is van mening, dat de voorstellen van de regering tot invoering van&#13;
bijzondere pacht onderschreven kunnen worden. Over de wijze waarop aan de bijzondere&#13;
pacht vorm moet worden gegeven, is de Commissie echter intern verdeeld. De&#13;
helft van de Commissie is van mening dat aansluiting dient te worden gezocht bij de&#13;
huidige systematiek van de Pachtwet, hetgeen met zich meebrengt dat de pachtnormen&#13;
van toepassing zijn en er sprake dient te zijn van twee pachttermijnen van zes jaren. De&#13;
andere helft is van mening dat er geen prijstoetsing dient plaats te vinden en dat de&#13;
pachttermijn variabel dient te zijn met een minimum van één jaar en een maximum van&#13;
twaalf jaren.&#13;
Binnen de Commissie zijn nog enkele additionele voorstellen gedaan. De belangrijkste&#13;
daarvan zijn het onderzoeken van de mogelijkheid loopbaanpacht in te voeren,&#13;
het alsnog invoeren van teeltpacht, de termijn tot herziening van de pachtprijs wettelijk&#13;
te regelen (één maal per drie jaren) en het doorvoeren van de herziening van de&#13;
pachtprijs op een vast moment in het jaar (1 november).&#13;
Een individueel Commissielid heeft nog voorgesteld het voorkeursrecht van de&#13;
pachter te vervangen door een voorkeursrecht tot aankoop tegen marktprijs, terwijl naar&#13;
de mening van het desbetreffende Commissielid aan art. 96 een lid toegevoegd dient te worden waarin wordt geregeld dat pachtovereenkomsten met een afwijking in de&#13;
pachtprijs zonder aanpassing worden goedgekeurd.&#13;
Tenslotte is een deel van de Commissie van mening, dat de voorgestelde maatregelen&#13;
slechts een zeer geringe invloed hebben op de in de memorie van toelichting op het&#13;
wetsontwerp genoemde doelstellingen en dat een substantiële verbetering slechts&#13;
bereikt kan worden door het creëren van fiscale faciliteiten voor eigenaren-verpachters.&#13;
Ten aanzien van het advies van de Commissie als geheel lijkt de conclusie gerechtvaardigd,&#13;
dat de verschillende voorstellen en varianten slechts in beperkte mate&#13;
zijn overwogen, hetgeen te betreuren is daar het de - wettelijke - taak van de Commissie&#13;
is de minister te adviseren (art. 155). Ik verwijs ter vergelijking naar mijn commentaar&#13;
op de individuele voorstellen. Behoudens het voorstel om alsnog de mogelijkheid van&#13;
teeltpacht in te voeren lijken de additionele voorstellen binnen de Commissie in nog&#13;
mindere mate het resultaat van zorgvuldig onderzoek en afweging te zijn.&#13;
Van belang is, dat de Commissie op de belangrijkste punten verdeeld is en dit ook&#13;
kenbaar maakt. Een deel van de Commissie ziet een oplossing van de door de minister&#13;
geschetste problematiek zelfs slechts door maatregelen in de fiscale sfeer en niet door&#13;
herziening van de Pachtwet. Afgewacht zal moeten worden wat de minister met dit&#13;
standpunt van zijn adviescommissie doet.&#13;
11. CONCLUSIE&#13;
Uit het voorgaande blijkt, dat de door de regering voorgestelde wijzigingen van&#13;
ingrijpende aard zijn. Gezien de aard ervan mag worden aangenomen, dat zij grote&#13;
gevolgen voor de omvang en de samenstelling van het pachtareaal zullen hebben en met&#13;
name van invloed zullen zijn op de thans bestaande reguliere pachtovereenkomst. Een&#13;
en ander betekent, dat de voorstellen met de grootst mogelijke zorgvuldigheid dienen&#13;
te worden benaderd.&#13;
Ik kom daarmee terug op het uitgangspunt van de voorstellen, en met name op mijn&#13;
in de inleiding gemaakte opmerking, dat aan alle voorstellen, ook degene die thans in&#13;
het onderhavige wetsontwerp zijn opgenomen, een deugdelijke wetenschappelijke&#13;
grondslag ontbreekt.12 De door de regering gehanteerde bronnen kunnen niet als een&#13;
deugdelijke wetenschappelijke basis worden beschouwd, met name gezien hun&#13;
eenzijdigheid en onvolledigheid. Zo blijft de belastingdruk als oorzaak voor de afname&#13;
van het pachtareaal daarin totaal onbesproken, hetgeen hoogst opmerkelijk is, daar&#13;
bijvoorbeeld de hoogte van het successierecht na het overlijden van een verpachter in&#13;
veel gevallen de erfgenamen noodzaakt tot verkoop van een tot op dat moment verpacht&#13;
object over te gaan. Evenmin komt de rol van de overheid aan de orde, voor zover de&#13;
terugloop van het pachtareaal wordt vero orzaakt door verkoop of uitgifte in erfpacht&#13;
van Domeingronden. Opvallend is, dat wetenschappelijke bronnen die wel wezenlijke&#13;
aspecten van de problematiek van de terugloop van het pachtareaal behandelen buiten&#13;
beschouwing worden gelaten.13 Een dergelijk deficiënte wetenschappelijke grondslag brengt met zich mee, dat de&#13;
gevolgen van de wijzigingsvoorstellen voor het pachtareaal, zoals de regering die ziet,&#13;
uiterst dubieus zijn en wellicht als niet meer dan whishfull thinking moeten worden&#13;
gekwalificeerd. Binnen kringen van de landbouw werden de gevolgen van de voorstellen&#13;
in het kader van de heroverweging pachtwetgeving en de huidige wijzigingsvoorstellen&#13;
vanaf het begin veel ongunstiger ingeschat dan de regering doet. Thans lijkt&#13;
men ook in verpachterskringen de nodige twijfels te krijgen over de gevolgen van de&#13;
wijzigingsvoorstellen.14 Wellicht kan dit er toe leiden, dat de nog te voeren politieke&#13;
discussie over het wetsvoorstel diepgaander zal zijn dan de tot nu toe gevoerde. Met&#13;
name zal het van belang zijn te onderzoeken of het wenselijk is af te zien van wijzigingen&#13;
van de Pachtwet, of deze althans zo beperkt mogelijk te houden, en daarnaast te zoeken&#13;
naar maatregelen ter versterking van de positie van de verpachter buiten de Pachtwet&#13;
om. In het bijzonder kan daarbij gedacht worden aan maatregelen in de fiscale sfeer; de&#13;
noodzaak daarvan moge blijken uit het voorgaande voorbeeld betreffende successierechten.&#13;
De minister heeft tot op heden geweigerd deze alternatieven in de discussie over de&#13;
wijziging van de Pachtwet te betrekken. Op een vraag uit de Tweede Kamer of het geen&#13;
betere weg was de kosten van verpachting te verminderen in de fiscale sfeer, antwoordde&#13;
de minister, dat naar zijn mening de problematiek daarmee naar de begroting van de&#13;
overheid verschoven zou worden en dat oplossingen voor de afname van het pachtareaal&#13;
via aanpassing van het pachtinstrumentarium konden worden gevonden.15 De werkelijke&#13;
houding van de regering ten aanzien van de problematiek van de terugloop van het&#13;
pachtareaal lijkt te worden verwoord door de staatssecretaris van Financiën. In een&#13;
schrijven aan de NVLE stelt hij:&#13;
Wat betreft Uw voorstel om analoog aan de dividendvrijstelling een pachtvrijstelling te creëren&#13;
merk ik op dat aan een dergelijke vrijstelling zwaarwegende argumenten ten grondslag zouden&#13;
moeten liggen. Een dergelijke vrijstelling zou immers de grondslag voor belasting- en&#13;
premieheffing verkleinen en een precedent vormen voor het introduceren van andere vrijstellingen.&#13;
Stimulering van particulieren tot belegging in verpachte grond en gebouwen ter instandhouding&#13;
van het verpachte areaal acht ik niet een zo zwaarwegend argument dat dit een&#13;
pachtvrij stelling zou kunnen dragen.16&#13;
Men denke daarbij, dat het verzoek van de NVLE slechts was de fiscale achter standvan.&#13;
de verpachter ten opzichte van andere beleggers, zoals die in aandelen, te doen&#13;
verdwijnen!&#13;
Met deze opmerkingen toont de regering primair de belangen van de overheid te&#13;
behartigen en niet die van de bij de pacht betrokken partijen: de pachter is immers niet&#13;
gebaat bij een systeem dat rechtsonzekerheid met zich meebrengt, terwijl de verpachter&#13;
niet gebaat is met een systeem, dat leidt tot een hogere waarde in verpachte staat. Het&#13;
onderhavige wetsontwerp draagt beide gevolgen in zich. Gezien dit gegeven is het te hopen, dat de parlementaire behandeling wel in de eerste plaats de belangen van pachter&#13;
en verpachter als uitgangspunt zal hebben.</content><legacyfootnotes>1. Tweede Kamer, nr. 20 617. Zie ook mijn artikel: De Pachtbeheersovereenkomst, Agrarisch Recht 1991,&#13;
p. 178 e.v.&#13;
2. Zie de Voorstellen van de Werkgroep Pacht van het Landbouwschap gericht op de vermindering van de&#13;
terugloop van het pachtareaal, juli 1988 nr. 10/1063.10, het Interdepartementaal beleidsonderzoek pachtwetge ving,&#13;
Begrotingsvoorbereiding 1989, deelrapport nr. 6, alsmede mijn artikel: Heroverweging pachtwetge ving: revival of&#13;
the roaring twenties?, Agrarisch Recht 1989, p. 265 e.v., W.J. Wolff: De Pachtwet in discussie, Agrarisch Recht&#13;
1989, p. 425 e.v., P. de Haan: Voorstellen tot her~iening van de Pachtwet, Agrarisch Recht 1990, p. 57 e.v. en mijn&#13;
artikelen: Verpachting voor korte duur en wijziging van de Pachtwet, Agrarisch Recht 1990, p. 445 e.v. en&#13;
Nogmaals: heroverweging pachtwetgeving. Agrarisch Recht 1990, p. 528 e.v.&#13;
3. Zie mijn artikel: Heroverweging pachtwetgeving: revival of the roaring twenties?, Agrarisch Recht 1989,&#13;
p. 265 e.v.&#13;
4. P.C. van den Nooit: Pachtnormen, pachtservituut en de teruggang van de pacht in Nederland, E.S.B. 29 juni&#13;
1982, p. 1049 e.v.&#13;
5. P.C. van den Noort: De wetgever en het behoud van de pacht, De Landeigenaar 1983 nr. 11, p. 234 e.v.&#13;
6. Bijlage bij De Landeigenaar 1986 nr. 2.&#13;
7. H.T. van der Kloet: Verslagen van het pachtonderzoek. Een onderzoek naar de bepaling van de pachtprijs en&#13;
het rendement van het verpachten in Nederland - Landbouwuniversiteit Wageningen; Vakgroep Algemene&#13;
Agrarische Economie (1988).&#13;
8. W.J. Wolff: De Pachtwet in discussie, Agrarisch Recht 1989, p. 425 e.v.&#13;
9. Zie noot 1.&#13;
10. Zie mijn artikel: Verpachting voor korte duur en wijziging van de Pachtwet, Agrarisch Recht 1990, p. 445 e.v.&#13;
11. Tweede Kamer, nr. 19 995, nr. 41.&#13;
12. Zie mijn in noot 2 vermelde artikelen.&#13;
13. Vgl. A.H.T. Heisterkamp: Agrarisch grondverkeer, diss. 1983.&#13;
14. Zie W.F. van Oostveen: Pachtdruk als kernoorzaak van de terugloop van het pachtareaal, De Landeigenaar,&#13;
maart 1991, p. 6 e.v.&#13;
15. Vraag van het lid Huys, Vaste Commissie voor landbouw en natuurbeheer, 23e uitgebreide commissie&#13;
vergadering over de Structuurnota Landbouw, Handelingen Tweede Kamer 1990-1991 UCV 23, p. 23-61.&#13;
16. Schrijven van de staatssecretaris van Financiën aan de NVLE d.d. 20 februari 1991. Het verzoek van de NVLE&#13;
was overigens gedaan mede namens Het Friesch Grondbezit.&#13;
</legacyfootnotes><footnotes><footnote/></footnotes><auteurs>Mr. P.A. de Hoog</auteurs><published>1991-07-01 00:00:00</published><modified>1991-07-01 00:00:00</modified><editiondate>1991-07-01</editiondate><htmlpath>https://denhollander.info/artikel/6200</htmlpath></article>
</articles></edition>