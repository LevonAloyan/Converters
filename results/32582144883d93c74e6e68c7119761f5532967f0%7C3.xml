<edition><articles><article><jaar>2012</jaar><naam>Tijdschrift voor Agrarisch Recht</naam><uitgave>5</uitgave><aflevering>5</aflevering><searchword>TvAR 5/2012</searchword><id>9889</id><udhid>UDH:TvAR/9889</udhid><titel>Dierenwelzijn</titel><searchwords><searchword>TvAR 5/2012</searchword><searchword>UDH:TvAR/9889</searchword></searchwords><attachments><attachment><name>TvAR2012_05_02_Dierenwelzijn.pdf</name><extention>pdf</extention><url>https://denhollander.info/download/8569/ci</url></attachment></attachments><inleiding>1. Inleiding&#13;
Een eerste en belangrijke vraag is: wat is dierenwelzijn en hoe bepalen we dat? Het Planbureau voor de Leefomgeving1 stelt het als volgt: ‘dierenwelzijn draait primair om de kwa­liteit van leven zoals het dier die ervaart. Maar geen mens, ook niet de deskundige,kan claimen exact te weten wat die­ren voelen. De maatschappelijke welzijnsdiscussie is ech­ter breder en betreft naast ongerief voor de dieren ook kwes­ties als natuurlijkheid, technologisering, intrinsieke waarde, rechten van dieren en esthetiek. In veel gevallen strookt het oordeel van dierdeskundigen over de mate van ongerief met de mate waarin dat ongerief onderwerp is van maatschappe­lijke discussie. Maar er zijn ook onderwerpen die nadrukke­lijk maatschappelijke commotie oproepen, zoals het houden van varkens in een flat of het doden van eendagshaantjes, terwijl ongerief voor het dier daar niet aan de orde(hoeft te) zijn. Dit maakt het voor veehouders buitengewoon lastig om de buitenwereld te overtuigen van de welzijnsvriendelijk­heid van hun houderijsystemen.’&#13;
In Nederland is de laatste jaren zeer veel aandacht voor die­ren. Wij hebben er ook heel veel. Op een oppervlakte van maar 42.000 km2 wonen niet alleen ruim 16,5 mln. mensen, maar ook 145.000 paarden, 1,4 mln. schapen en geiten, bijna 4 mln. koeien, 12 mln. varkens en 96 mln. kippen.2 De aan­tallen nertsen, struisvogels, eenden en elanden zijn minder hoog, maar niet te verwaarlozen. Dat zijn dan de zgn. land­bouwhuisdieren. Er schijnen ook nog meer dan 30 mln. ge­zelschapsdieren te zijn, honden, katten, muizen, kanaries, goudvissen e.d. In het wild leven uiteraard ook nog – meest­al onbekende aantallen – dieren. De toenemende publieks­aandacht voor diervraagstukken komt onder meer tot ui­ting in de politiek. Als enige land ter wereld hebben we een Partij voor de Dieren met inmiddels vertegenwoordigers in Tweede en Eerste Kamer, in zeven provincies (Provincia­le Staten), zes waterschappen en zes gemeenteraadsfracties.3 Uiteraard is het niet alleen deze partij die een aantal dieren­thema’s naar voren heeft gebracht, ook andere partijen be­steden er meer dan voorheen aandacht aan. Om enkele aan­sprekende onderwerpen te noemen:&#13;
––de introductie van de speciale dierenpolitie;4&#13;
––het verbod op seks met dieren;5&#13;
––het ‘uitfaseren’ van de nertsenhouderij;6&#13;
––het verbod op ritueel slachten.7&#13;
Deze onderwerpen zullen in dit artikel niet verder aan de orde komen. Wel zal een overzicht worden gegeven van de regels voor dierenwelzijn die gelden in de dierhouderij. Veel van deze regels zijn betrekkelijk technisch van aard, bij­voorbeeld waar zij betrekking hebben op huisvesting. De ei­sen, en dan vooral de veranderingen daarin, hebben vaak wel flinke consequenties voor de kosten van de veehoude­rij en daarmee voor de inkomens van de boeren. Vaak wordt daarom gewerkt met ruime overgangstermijnen voor nood­zakelijke investeringen, overigens ook vaak nog weer ver­lengd. De basis voor de welzijnsregelgeving is op Europees niveau gelegd in verordeningen en richtlijnen. Dat ligt ook voor de hand, aangezien de veehouderijen op de Europe­se markten moeten concurreren, en genoemde kosten daar­bij medebepalend zijn. Op nationaal niveau is de Europese regelgeving uitgewerkt in verschillende uitvoeringsbeslui­ten op basis van de Gezondheids- en welzijnswet voor die­ren, welke in de toekomst wordt vervangen door de Wet dieren. In feite legt de overheidsregulering een minimaal ni­veau van dierenwelzijn vast. In toenemende mate trachten partijen zoals (groot)winkelbedrijven, dierenbeschermers en ook boeren een hoger, bovenwettelijk niveau van die­renwelzijn te bewerkstelligen. Dit komt bijvoorbeeld tot ui­ting in het zgn. sterrensysteem ‘Beter Leven’ van Dierenbe­scherming Nederland, op basis waarvan allerlei afspraken zijn gemaakt met veehouders, verwerkers en winkels. Dat hogere niveau van dierenwelzijn wordt privaatrechtelijk ge­borgd, door middel van overeenkomsten. De hoop is dat de daarmee samenhangende kosten voor dierenhouders kun­nen worden verdiend op ‘de markt’. Uiteraard staat of valt dit systeem met de bereidheid van consumenten om meer te betalen voor dierlijke producten die afkomstig zijn van die­ren die het beter hebben of hebben gehad dan de minimum­standaard eist.&#13;
Tot op zekere hoogte loopt het economische en het welzijns­belang in de dierhouderij parallel. Een dier dat zich goed voelt zal in het algemeen een goede productie opleveren. Een goed welzijn kan ook economische voordelen brengen, zoals we nog zullen zien. Toch kunnen de kosten van wel­zijnsmaatregelen, bij de smalle marges die nu eenmaal aan de landbouw schijnen te moeten kleven, de concurrentie­positie van de veehouderij, zeker in verhouding met landen van buiten de Europese Unie, aantasten. In een Europees rapport worden de jaarlijkse kosten voor het bedrijfsleven geschat op € 2,8 miljard, wat neerkomt op 2% van de waar­de van de totale productie van de veehouderijsector.8 Het rapport stelt dat er weinig bewijs is voor de stelling dat eisen aan dierenwelzijn de stabiliteit van de veehouderij negatief beïnvloedt. De economische duurzaamheid van de sector hangt meer af van vraag en aanbod, variaties in marktbe­scherming en het belang van dierenwelzijn in verhouding tot andere kosten en business drivers.&#13;
Behalve economie is ook milieu in de veehouderij een be­langrijk onderwerp. Ook hier lopen de belangen in sommige opzichten parallel. Is de reductie van de emissie van ammo­niak bijvoorbeeld gediend met een beter en sneller afvoeren &#13;
van de mest, ook het stalklimaat profiteert daarvan en dus het welzijn van de zich in die stal bevindende dieren. Overi­gens is ook het voldoen aan milieueisen af en toe een voor­deel in de markt. Er zijn echter ook tegengestelde belan­gen. Koeien in de wei bijvoorbeeld – als we van mening zijn dat het welzijn van koeien daarmee bevorderd wordt - zou­den meer milieubelasting veroorzaken dan koeien die bin­nen staan.9 Daar kan overigens verschillend over worden ge­dacht. Voor broeikasgasemissies schijnt weidegang weer voordelen te hebben.10 Dieren die een uitloop hebben voe­len zich volgens velen misschien beter, maar zijn wel va­ker ziek.11 Daarmee is ook de relatie tussen dierenwelzijn en diergezondheid onderwerp van een discussie die niet steeds tot duidelijke uitkomsten leidt. Aangenomen mag worden dat er in het algemeen een parallel belang is: een gezond dier voelt zich goed. &#13;
</inleiding><content>2. Beginselen &#13;
Op basis van het zgn. Brambell-rapport 12 heeft de Engel­se Farm Animal Welfare Council de zgn. vijf vrijheden voor dieren geformuleerd: &#13;
1. Freedom from Hunger and Thirst - by ready access to fresh water and a diet to maintain full health and vigour. &#13;
2. Freedom from Discomfort– by providing an appropri­ate environment including shelter and a comfortable resting area. &#13;
3. Freedom from Pain, Injury or Disease - by prevention or rapid diagnosis and treatment. &#13;
4. Freedom to Express Normal Behaviour- by providing sufficient space, proper facilities and company of the animal’s own kind. &#13;
5. Freedom from Fear and Distress– by ensuring conditi­ons and treatmen twhich avoid mental suffering. &#13;
Deze principes spreken tamelijk voor zichzelf en ook dui­delijk is dat zij eisen stellen aan voeding, huisvesting, ve­terinaire zorg en management en verzorging. Een zeker ba­sisniveau voor dierenwelzijn is hiermee wel gegeven. Naast deze enigszins algemene principes is getracht te komen tot een Universal Declaration on Animal Welfare, onder ande­re met steun van de Wereldorganisatie voor Diergezondheid (OIE), maar veel verder dan een concept is dit niet geko­men.13 In de nieuwe Wet dieren14- overigens ook in de Ge­zondheids- en welzijnswet voor dieren staat het al - is in art. 3, onder het kopje ‘intrinsieke waarde’ opgenomen dat deze waarde in de eerste plaats ‘wordt erkend’ en dat deze waar­de ook doorwerkt in verdere besluitvorming. Het derde lid luidt als volgt: &#13;
Onder erkenning van de intrinsieke waarde als bedoeld in het eerste lid wordt verstaan erkenning van de eigenwaarde van dieren, zijnde wezens met gevoel. Bij het stellen van regels bij of krachtens deze wet, en het nemen van op die regels gebaseerde besluiten, wordt ten volle rekening gehouden met de gevolgen die deze regels of besluiten hebben voor deze intrinsieke waarde van het dier, onverminderd andere gerechtvaardigde belangen. Daarbij wordt er in elk geval in voorzien dat de inbreuk op de integriteit of het welzijn van dieren, verder dan redelijkerwijs noodzakelijk, wordt voorkomen en dat de zorg die de dieren redelijkerwijs behoeven is verzekerd. &#13;
Een minimumniveau van erkenning wordt verzekerd, al­dus het vierde lid van art. 3, door de vijf vrijheden, die daar dan ook worden genoemd. Ook hier wordt er aan toe­gevoegd ‘voorzover zulks redelijkerwijs kan worden ver­langd’. Evenals bij mensenrechten gaat het bij dierrech­ten niet om absolute rechten. Anders dan bij mensenrechten kent de beperking van dierrechten wel een ruime en nogal vage clausule. In het verleden is nog wel eens voor gepleit om dieren zelfstandig drager van rechten te maken – het dier als rechtssubject en niet als rechtsobject – maar ook daar is geen praktisch gevolg aan gegeven.15 Dat lijkt mij ook nau­welijks mogelijk, maar in Angelsaksische streken woedt het debat nog voort.16 &#13;
Hoe algemeen geformuleerd ook, bovengenoemde begin­selen spelen steeds een rol in discussies over dierenwelzijn. Dat zij ook in concrete casusposities meetellen blijkt uit een enkele rechterlijke uitspraak. De eigenaar van een hond had zijn honden verwaarloosd. Zij werden in beslag geno­men en de kosten daarvan werden op de eigenaar verhaald. Deze verweerde zich met de stelling dat deze kosten uitste­gen boven de bedrijfseconomische waarde van de honden. De rechter oordeelde evenwel: 17 &#13;
De Gezondheids- en welzijnswet voor dieren gaat uit van de intrinsieke waarde van dieren als zodanig en niet van hun bedrijfseconomische waarde. Het belang van dierenwelzijn en de kosten gemoeid met verzor­ging van de levende have hebben een groter gewicht dan het bedrijfseconomische belang van eiser. &#13;
Nu ging het hier om een geval van verwaarlozing en dat is uiteraard niet toegestaan, maar eigenaardig is dan wel dat het een hondeneigenaar zonder meer is toegestaan een dier te doden. Zo kunnen principes niettemin dus toch ook als rechtsnorm een rol spelen. Dat geldt wellicht nog meer voor de in de Wet dieren opnieuw opgenomen algemene zorg­plichtbepaling (art. 4).18 &#13;
De basisrichtlijn voor landbouwhuisdieren is Richtlijn 98/58/EG van 20 juli 1998. De voornaamste opdracht van deze richtlijn is dat de lidstaten regels opstellen ten behoe­ve van het welzijn van landbouwhuisdieren, met in achtne­ming van bepaalde beginselen, zoals dat lijden van dieren &#13;
wordt vermeden en dat rekening wordt gehouden met de be­hoeften van het dier. Aangezien dit alles nog betrekkelijk al­gemeen geformuleerd is, hoort vermelding van deze richtlijn ook in deze paragraaf thuis. Op basis van deze richtlijn is in Nederland het Besluit welzijn productiedieren tot stand ge­komen.19 Dit besluit bevat eveneens een aantal basisregels voor het houden van landbouwhuisdieren en het zal verder­op nog ter sprake komen. Dit Besluit is vooral van belang bij dieren waarvoor geen specifieke normen zijn opgesteld. &#13;
3. Afbakening &#13;
Buiten de welzijnsregels die gelden voor dieren in veehou­derijen zijn er twee belangrijke activiteiten met dieren die gereguleerd zijn: het transport en het doden van dieren. Het doden van dieren is verboden, zo valt te lezen in de Ge­zondheids- en welzijnswet voor dieren. Het desbetreffen­de art. 43 is echter nooit in werking getreden. Dat heeft niet verhinderd dat er regels zijn gesteld omtrent het doden van dieren. Al in 1993 vaardigde de Europese Unie een richt­lijn uit20 die in 2009 werd vervangen door een verorde­ning.21 Deze verordening bevat vooral regels over de wijze van doden (verdoven, procedures), voor slachthuizen en toe­zicht. In Nederland is van kracht het Besluit doden van die­ren,22 dat ook gaat over het doden van dieren in slachthui­zen. De EU-verordening, die veel uitgebreider is, maakt het Besluit eigenlijk overbodig. Ook voor het transport van die­ren is een Europese verordening opgesteld.23 Deze verorde­ning geeft uitvoerige regels voor voertuigen, verzamelcen­tra, documenten, vergunningverlening, betrokken personeel, en dergelijke. De Nederlandse Regeling dierenvervoer 2007 zet nog enkele puntjes op de i, met name inzake de organisa­tie op nationaal niveau. De verordening wordt gehandhaafd door de VWA. Deze onderwerpen komen in dit artikel ver­der niet aan de orde, hoewel zowel transport als doden niet uit de publieke aandacht weg te krijgen zijn en soms ook onderdeel uitmaken van privaatrechtelijke afspraken over dierenwelzijn. Ook zal niet verder worden ingegaan op de biologische veehouderij. Daarvoor geldt een heel apart sys­teem, dat voorvloeit uit Europese en nationale regelgeving.24 Overigens heeft alle biologisch geproduceerd vlees van de Dierenbescherming drie sterren gekregen. &#13;
Wel besproken worden de welzijnsregels voor de verschil­lende soorten dieren, met name kalveren, leghennen, vlees­kuikens en varkens en overige dieren (par. 4-10). Daarbij zullen telkens ook inhoud van de privaatrechtelijke arrange­menten worden besproken. Meer algemene aspecten daar­van worden behandeld in par. 11. In paragraaf 12 zal bezien worden wat de toekomst op het punt van dierenwelzijnsre­gels belooft en het artikel eindigt met een korte slotbeschou­wing. &#13;
4. Varkens &#13;
De welzijnsregels voor varkens zijn neergelegd in een Euro­pese richtlijn25 en in Nederland uitgewerkt in het Varkens­besluit.26 De regels hebben betrekking op de fysieke huis­vesting, de wijze van houden en de verzorging. Naast deze publiekrechtelijke regelingen zijn er tenminste drie priva­te regelingen: IKB-varkens en IKB 2004+27 en het systeem van Dierenbescherming Nederland. De IKB-regelingen be­vatten naast regels over dierenwelzijn een groot aantal an­dere voorschriften, bijvoorbeeld over hygiëne op het bedrijf. Voor scharrelvarkens geldt een aparte IKB-regeling die ook wordt beheerd door het Productschap Vee&amp;Vlees.28 &#13;
Wat betreft de huisvesting kunnen allereerst de minimum­normen voor de voor de dieren beschikbare oppervlakte worden genoemd. Deze normen variëren per soort en/of ge­wicht van het varken. Om een voorbeeld te noemen: voor vleesvarkens tussen 50 en 85 kg geldt volgens art. 3 van de Richtlijn een minimumoppervlakte van 0,55 m2 per dier, volgens het Varkensbesluit is dat op dit moment 0,65 m2,29 en per 1 januari 2013 wordt dat 0,80 m2.30 Uit dit voorbeeld blijkt al direct dat de Nederlandse eisen hoger zijn dan de Europese. Opmerkenswaard is voorts dat de termijnen die genomen worden om strengere eisen te implementeren be­trekkelijk ruim zijn. Het invoeren van de ruimere opper­vlaktenormen was aanvankelijk voor 2008 voorzien. Uitstel heeft plaatsgevonden naar 1 januari 2013, zodat een en an­der nu samenvalt met de invoering van extra eisen die ge­steld worden aan de emissies van ammoniak, de zogenaam­de beste beschikbare technieken, op basis van het Besluit huisvesting veehouderij. Het Besluit ammoniakemissie huis­vesting veehouderij bevat als ingangsdatum weliswaar 1 ja­nuari 2010, maar aangezien dat niet haalbaar bleek is een gedoogbeleid opgezet dat voor de meeste bedrijven – mits men aan de voorwaarden voldoet, zoals het opstellen van een bedrijfsontwikkelingsplan - loopt tot 1 januari 2013.31 De IKB-regelingen bevatten voor de genoemde categorie varkens geen extra oppervlakte-eisen.32 In het systeem van de Dierenbescherming (Beter Leven) worden wel extra op­pervlakte-eisen gesteld. Welke dat zijn hangt af van de kwa­lificatie (een ster, twee sterren, drie sterren). In de catego­rie ‘1 ster’ heeft een vleesvarken een oppervlakte van 1 m2 tot zijn beschikking.33 De woorden ‘de voor de varkens be­schikbare oppervlakte van een stal’ moeten worden uitge­legd als: de netto-ruimte voor de varkens. Hieronder wordt verstaan de ruimte waarin varkens zich vrij, dus zonder ge­hinderd te worden door enig obstakel, kunnen bewegen en niet de ruimte waar de varkens zich niet vrij kunnen bewe­gen maar slechts met een gedeelte van het lijf kunnen lig­gen.34 De ruimte onder voerbakken telt dus niet mee. &#13;
Een tweede aspect van de huisvesting is de vloer van de stal. De Europese richtlijn laat roostervloeren toe,35 maar het Varkensbesluit schrijft voor dat een deel van de vloer dicht moet zijn, te weten 40% van de totale oppervlakte.36 IKB-varkens en Beter Leven hanteren hetzelfde percentage. Aan de breedte van de spleten in een roostervloer worden even­eens eisen gesteld, zowel in de Richtlijn, als in het Varkens­besluit en de privaatrechtelijke systemen. Deze wijken on­derling nauwelijks af.37 &#13;
Varkens mogen niet in het donker worden gehouden. Er moet tenminste gedurende 8 uur per dag een lichtintensiteit van 40 lux zijn. Ook moet lawaai (boven 85 DbA) worden vermeden.38 &#13;
Wat betreft de wijze van houden speelt het onderwerp groepshuisvesting een belangrijke rol. In het algemeen mo­gen dieren niet worden afgezonderd. Er gelden uitzonderin­gen voor zeugen, vlak voor en vlak na het werpen. Ook als dat nodig is voor de gezondheid of de schoonmaak mogen dieren worden afgezonderd.39De eis van groepshuisvesting van zeugen geldt voor stallen die zijn gebouwd voor 1998 pas met ingang van 1 januari 2013. Volgens het PVV wor­den nu nog 25% van de zeugen individueel gehouden. Of groepshuisvesting in 2013 haalbaar is, wordt betwijfeld. In het Beter Leven systeem is groepshuisvesting voor zeugen nu reeds verplicht. &#13;
Dieren moeten goed worden verzorgd. Zo moet er perma­nent afleidingsmateriaal zijn. Dit afleidingsmateriaal mag niet worden weggehaald bij de zeugen waar de biggen nog bijliggen totdat de biggen worden gespeend.40 In de gang­bare varkenshouderij wordt meestal volstaan met een ket­ting.41 Beter Leven vraagt een touw, een blok, stro of een strokoker. Ook aan de beschikbaarheid van voer en drink­water worden eisen gesteld. Zo moeten de dieren tenminste eenmaal per dag worden gevoerd en dient permanent vers drinkwater beschikbaar te zijn. 42 &#13;
Wat betreft de ingrepen bij varkens bevat het Varkensbe­sluit de bepaling dat het castreren van mannelijke varkens, die ouder zijn dan zeven dagen, uitsluitend toegestaan is als deze ingreep onder anesthesie en met aanvullende langduri­ge analgesie wordt uitgevoerd door een dierenarts. Een al­gemeen verbod op onverdoofd castreren is nog niet gereali­seerd. Volgens de Nota Dierenwelzijn &amp; Nationale Agenda Diergezondheid, Voortgangsrapportage 201043 zijn ook op Europees niveau initiatieven genomen om een einde te ma­ken aan het castreren in 2018 en vooruitlopend daarop al­leen nog met verdoving te castreren. Betrokken partijen In Nederland hebben daarover al eerder afspraken gemaakt in de ‘Verklaring van Noordwijk’.44 Elementen in deze verkla­ring zijn dat castratie per 2015 wordt afgeschaft en dat daar­voor alleen nog met verdoving wordt gecastreerd. Varkens­houders ontvangen compensatie voor de hogere kosten die dit met zich meebrengt. In het Beter Leven-systeem is cas­tratie in het geheel niet toegestaan, evenals het geheel cou­peren van staarten. Het knippen van tanden mag alleen als er een plan ligt om daar mee te stoppen. In IKB-varkens zijn wel voorwaarden gesteld aan deze ingrepen – zij mogen al­leen plaatsvinden indien daarvoor een medische of welzijns­noodzaak bestaat – maar of dat ook werkelijk tot beperking leidt, is de vraag. &#13;
Controle op het Varkensbesluit (en ook de andere wel­zijnsregelingen) vindt plaats door de Algemene Inspectie­dienst. Veelal wordt als handhavingsinstrument de last onder dwangsom gehanteerd.45 Overtreding van het Varkensbe­sluit is ook strafbaar. De boetes zijn niet mals. Ook gevange­nisstraf is niet uitgesloten. Dierenwelzijn kan voorts aan de orde komen bij de controle op de naleving van beheerseisen voor de uitbetaling van toeslagrechten.46 Bij niet-naleving wordt een zogenaamde randvoorwaardenkorting opgelegd.47 Bij de vergunningverlening op grond van de Wet milieube­heer wordt nog al eens naar voren gebracht dat getoetst zou moeten worden aan de welzijnsregels van het Varkensbe­sluit. Dat besluit vormt echter voor deze vergunningen geen toetsingskader.48 Dierenwelzijn vormt ook een onderwerp bij bestemmingsplannen, met name waar voldoende ruimte moet zijn om uit te breiden ten behoeve van dierenwelzijn­&#13;
5. Legkippen &#13;
Ook voor legkippen is er een speciale Europese richtlijn.51 In Nederland geldt het Legkippenbesluit 2003. Beter Leven kent ook een systeem voor legkippen. De in een zgn. ron­deelstal gehouden dieren krijgen zelfs drie sterren. Er is een IKB-Ei, maar deze bevat geen extra voorschriften met be­trekking tot dierenwelzijn.52 &#13;
De Europese richtlijn maakt onderscheid tussen drie soor­ten van houderijsystemen: de legbatterij, de verrijkte kooi en overige systemen. De legbatterij is met ingang van 1 januari 2012 in de Europese Unie verboden.53 Ook op dit punt kan Nederland niet helemaal meekomen en is voor de achterblij­vers een gedoogbeleid opgezet.54 Intussen is er overigens al wel handhavend opgetreden. Een legkippenhouder ontving een last onder bestuursdwang wegens het houden van leg­kippen in niet langer toegestane niet-aangepaste kooien (leg­batterijen), en werd daarbij gelast om binnen een week na de verzenddatum op beide locaties de legkippen te verwij­deren uit de legbatterijen en eveneens de geproduceerde ei­eren te verwijderen. In voorlopige voorziening oordeelde de voorzitter van het CBB dat de bestuursdwang terecht was – er was bijvoorbeeld geen zicht op legalisatie en de betrokke­ne viel kennelijk niet onder de uitzonderingen – maar vond dat een langere termijn gegeven moest worden om de zaak in orde te brengen.55 &#13;
De Nederlandse regeling gaat uit van het houden van kippen in ‘alternatieve systemen’. De kooisystemen zijn als uitzon­dering geformuleerd: &#13;
––De legbatterij mocht, zoals gezegd, tot 1 januari jl. worden gebruikt. Daaraan werden wel minimumeisen gesteld.56 &#13;
––Tot 31 december 2020 mag de zgn. verrijkte kooi in Nederland nog worden gebruikt.57 Wel moet de gebruiker aantonen dat de stal voor 18 april 2008 is gebouwd, of ten behoeve van dit huisvestingssysteem voor 18 april 2008 een milieuvergunning verleend, een aanvraag voor een bouwvergunning en een aan­vraag voor een milieuvergunning is gedaan, dan wel een melding heeft plaatsgevonden en dat het huis­vestingssysteem vervolgens voor 18 april 2010 is ge­bouwd en in gebruik is genomen. De eisen die aan de verrijkte kooi worden gesteld betreffen de minimum­oppervlakte, de hoogte van de kooi, een nest, strooisel, zitstokken, voerbakken, drinkgoten en voorzieningen tegen het doorgroeien van nagels. Deze voorschriften komen overeen met die van art. 6 van de Richtlijn. &#13;
––In Nederland is nog een kooisysteem bedacht dat de Europese richtlijn niet kent: de koloniehuisvesting.58 Deze kooien moeten een oppervlakte van tenminste 25.000 cm2 hebben. Ook de hoogte en de beschik­bare oppervlakte per kip zijn ruimer bemeten dan bij de hiervoor genoemde kooien, terwijl er eveneens verdergaande eisen worden gesteld aan zitstokken, nestruimte, strooisel, voerbakken e.d. &#13;
Voor de ‘alternatieve systemen’ – dat wil zeggen niet-kooi­en, ofwel in het spraakgebruik: scharrelstallen – gelden on­der meer de volgend eisen: &#13;
––1111 cm2 beschikbare ruimte per kip (nog geen 2 A4); &#13;
––een nest per 7 legkippen of 1 m2 nest per 120 legkip­pen; &#13;
––250 cm2 strooisel per legkip; &#13;
––15 cm zitstok per legkip. &#13;
Voor stallen met verschillende niveaus gelden verdere gede­tailleerde voorschriften. &#13;
Voor legkippen heeft Beter Leven een driesterrensysteem voorhanden. Het betreft de zogenoemde rondeelstallen, waarvan er twee in Nederland zijn. Deze stallen zijn, met wetenschappelijke ondersteuning, speciaal ontworpen om het natuurlijk gedrag van kippen mogelijk te maken.59 Dat houdt onder meer in: veel ruimte (ongeveer 6 kippen per m2), daglicht, vrije uitloop naar buiten met bomen en strui­ken, natuurlijke ventilatie, volop afleidingsmateriaal. De snavels worden niet gekapt. De investering voor dit soort stallen is veel duurder dan bij kooihuisvesting. Ook het ma­nagement is complexer, bijvoorbeeld doordat dagelijks voer moet worden gestrooid. Voordeel is weer dat er een recht­streeks contract is tussen de producent en de supermarkt die de rondeeleieren verkoopt. Het is een mooi systeem (zie foto). &#13;
6. Kalveren &#13;
De belangrijkste bedreiging van het welzijn van vleeskal­veren is de individuele huisvesting in zgn. eenlingboxen. Dat is ook het belangrijkste onderwerp van de desbetreffen­de richtlijn,60 die deze vorm van huisvesting verbiedt vanaf de leeftijd van acht weken. Dit verbod geldt al vanaf 2006.61 Verder bepaalt de richtlijn dat in groepen gehouden kalveren elk over een vrije ruimte moeten kunnen beschikken die ten minste gelijk is aan1,5 m2 voor kalveren met een levend ge­wicht van minder dan 150 kg, 1,7 m2 voor kalveren met een levend gewicht van 150 kg of meer, maar minder dan 220 kg, en 1,8 m2 voor kalveren met een levend gewicht van 220 kg of meer. Het Nederlandse Kalverenbesluit kent de­zelfde maten,62 naast natuurlijk het verbod op eenlingboxen, maar bevat ook eisen voor eenlingboxen (voor kalveren tot acht weken en zieke dieren) en stelt verdere eisen aan huis­vesting en verzorging. Beter Leven kent aan kalfsvlees een ster toe onder de volgende voorwaarden: de kalveren wor­den direct in groepen gehuisvest; alle kalveren krijgen veel vezelrijk ruwvoer om normaal te herkauwen; alle kalveren krijgen voer met voldoende ijzer voor een gezond Hb-ge­halte; alle kalveren krijgen in de toekomst een zachte lig­plek. In 2025 krijgen deze kalveren ook meer ruimte: 2 m2. Voor nieuwe stallen geldt die eis op dit moment al. Opval­lend is dat in dit systeem ook het transport wordt meegeno­men: het transport van jonge kalfjes naar de kalvermesterij duurt nooit langer dan 8 uur; het transport naar het slacht­huis duurt nooit langer dan 4 uur; het extra transport van start- naar afmestbedrijf wordt in vijf jaar afgebouwd. In de gangbare kalverhouderij zijn daar geen regels voor. &#13;
7. Vleeskuikens &#13;
Het welzijn van vleeskuikens is eveneens in een Europe­se richtlijn geregeld.63 Het is wel enigszins cynisch, maar de ruimte die vleeskuikens moeten krijgen is uitgedrukt in kg/m2. Het dier is hier verdwenen achter zijn gewicht. De maximale bezettingsdichtheid is 33 kg/m2. In dat geval die­nen de voorschriften van bijlage 1 bij de richtlijn in acht ge­nomen te worden.64 Deze regels hebben onder meer betrek­king op vloer, geluid, licht, voer en drinken, strooisel. Maar de lidstaten mogen hogere dichtheden toestaan. Dan moet aan extra eisen worden voldaan. Tot 39 kg/m2 mag worden gegaan als de veehouder dit meldt, allerlei documentatie bij­houdt over de stal en kan garanderen dat de temperatuur en de ammoniakconcentratie bepaalde waarden niet overschrij­den.65 Wie een nog hogere dichtheid – tot 42 kg/m2 – wil, moet aantonen dat de afgelopen twee jaar geen voorschriften zijn overtreden, dat de gidsen voor goede praktijken wor­den toegepast en dat in ten minste zeven opeenvolgende ge­controleerde koppels van een stal de gecumuleerde dagelijk­se mortaliteit onder 1 % + 0,06 % vermenigvuldigd met de slachtleeftijd van de dieren uitgedrukt in dagen lag.66 Het Nederlandse Vleeskuikenbesluit heeft deze bepalingen, met hier en daar een precisering, vrijwel letterlijk overgenomen. In het Beter Leven systeem zijn er vleeskuikens met een, twee of drie sterren. Elementen daarin zijn: &#13;
––Hoe snel groeien de dieren? Snelgroeiende kippen hebben gezondheids- en welzijnsproblemen. Dit zijn de zgn. plofkippen. In de gangbare houderij zijn de kippen in 40-42 dagen rijp voor de slacht. Kippen met 1 ster mogen er 56 dagen over doen. &#13;
––Het voer. Sterrenkippen krijgen plantaardig voedsel (graan). &#13;
––Stal en uitloopmogelijkheden. &#13;
––Transport naar de slachterij maximaal 3 uur. &#13;
––De wijze van slachten: via gas.67 &#13;
Zo heeft de ‘scharrelkip met uitloop’ twee sterren en de La­bel Rouge kip drie sterren. De Volwaard kip heeft een ster. &#13;
8. Koeien &#13;
Voor koeien bestaat geen specifieke welzijnsregelgeving naast de algemeen geformuleerde regels van het Besluit wel­zijn productiedieren. Hoewel deze regels betrekkelijk open zijn geformuleerd, kunnen zij toch wel een rol spelen, bij­voorbeeld bij ernstige verwaarlozing. Het kan dan zijn dat er bestuursdwang wordt toegepast op basis van dit Besluit.68 Een randvoorwaardenkorting in het kader van de bedrijfs­toeslagregeling komt eveneens voor.69 Tenslotte kan ook strafrechtelijke vervolging aan de orde zijn.70 Beter Leven kent wel 1-ster rundvlees. Daarvoor zijn voorschriften gege­ven over de weidegang (150 dagen, 8 uur per dag), de huis­vesting, het zogen van kalveren (minimaal 3 maanden), in­grepen en maximale duur van transporten (naar de slacht 4 uur). &#13;
De weidegang voor vee wordt belangrijk gevonden. Som­mige gemeenten schrijven dit zelfs in het bestemmings­plan voor.71Vooralsnog wordt – vooral voor melkrundvee – weidegang alleen op vrijwillige basis overeengekomen. Zo geeft Friesland Campina melkveehouders die de koeien mi­nimaal 120 dagen per jaar en 6 uren per dag buiten laat gra­zen een extra vergoeding voor de melk.72 &#13;
9. Paarden &#13;
Ook voor paarden gelden slechts de algemene regels van het Besluit welzijn productiedieren. De Sectorraad Paarden, waarbinnen allerlei organisaties op het gebied van de paar­denhouderij zich hebben verenigd, is gekomen met Twaalf Richtlijnen, die ook aan de Tweede Kamer zijn aangebo­den.73 Deze richtlijnen hebben onder meer betrekking op voeding, huisvesting, beweging, licht, stallen en weides, ge­zondheid, ingrepen, markten en het gebruik van de zweep. Deze richtlijnen zijn uitgewerkt in een Gids Goede Praktij­ken.74 Dergelijke gidsen worden in art. 8.44 van de Wet Die­ren aangemoedigd en kunnen ter beoordeling aan de minis­ter worden voorgelegd.75 &#13;
10. Overige dieren &#13;
Voor sommige diercategorieën heeft een productschap ver­ordeningen opgesteld. &#13;
De Verordening van het Productschap Pluimvee en Eieren van 11 december 2003 houdende regels ter zake van wel­zijnsnormen van nertsen (Verordening welzijnsnormen nert­sen (PPE) 2003) bevat regels voor deze pelsdieren inzake onder meer de administratie, voeding, leefruimte en nest­boxen, bezetting, afleidingsmateriaal, stalklimaat. Ook voor vleeskuikenouderdieren, kalkoenen en konijnen heeft het PPE vergelijkbare verordeningen gepubliceerd. &#13;
11. Privaatrechtelijke aspecten in algemene zin: Beter Leven76 &#13;
In het voorgaande zijn enkele privaatrechtelijke regelingen al genoemd, zoals IKB en het Beter Leven Kenmerk. Deze regelingen worden juridisch vastgelegd via overeenkom­sten, in sommige gevallen worden de leden van een coöpe­ratie gebonden door statuten en reglementen. Producenten doen dus vrijwillig mee aan het realiseren van bovenwette­lijke eisen, maar voor veel IKB-systemen geldt dat vrijwel elke producent meedoet, ook al omdat afnemers dit vragen. Het gaat dezen wellicht niet eens zozeer om de regels voor dierenwelzijn, als wel om bijvoorbeeld de voorschriften met betrekking tot administratieve verantwoording en – ook voor de productveiligheid zeer belangrijke - bedrijfshygiëne. Voor zover dergelijke afspraken bilateraal zijn, tussen twee partijen, worden zij neergelegd in leveringsovereenkomsten en ook door partijen gecontroleerd. In andere gevallen is een andere organisatie bij de opzet, het formuleren van de regels en de controle betrokken. In het geval van de IKB-systemen is zijn dat de productschappen, in het geval van Beter Leven is dat de Dierenbescherming. Dat laatste systeem wil ik nog wat nader onder de loep nemen. &#13;
De Dierenbescherming heeft een collectief beeldmerk ‘Be­ter Leven’ ontwikkeld. Voor het beheer daarvan is een apar­te stichting in het leven geroepen. Er is een Reglement op het gebruik en het toezicht met betrekking tot het collec­tief beeldmerk ‘Beter Leven’, eigendom van de Nederland­se Vereniging tot Bescherming van Dieren, gevestigd te Den Haag.77 Belanghebbenden kunnen bij deze stichting een aanvraag indienen om het beeldmerk te mogen gebrui­ken. Dat zijn bijvoorbeeld supermarkten, maar ook slachte­rijen, eierpakstations en primaire bedrijven komen in aan­merking. Deze laatsten mogen alleen meedoen als zij al gecertificeerd zijn volgens een IKB-systeem. Art. 2 van het reglement heeft betrekking op aanvraag en verlening van het recht op gebruik. De Dierenbescherming kan een aan­vraag afwijzen ‘in beginsel met opgaaf van redenen’. Over deze afwijzing kan niet worden gecorrespondeerd en be­zwaren en klachten worden niet in behandeling genomen.78 Het recht op gebruik wordt verleend onder een groot aan­tal voorwaarden.79 Uiteraard horen daar ook de hiervoor besproken criteria bij. De Dierenbescherming heeft con­trole-instellingen gecontracteerd en de gebruiker van het beeldmerk is verplicht de controles toe te laten tot zijn be­drijf en zijn administratie.80 Art. 7 van het reglement voor­ziet in sancties: waarschuwing, schorsing en intrekking van het gebruiksrecht, publicatie van de geconstateerde overtre­dingen. Hiertegen is wel bezwaar mogelijk, maar aanspra­kelijkheid wordt afgewezen. De kosten van controles zijn voor de gebruiker. Ook is een jaarlijkse deelnemersbijdra­ge verschuldigd.81 &#13;
De eisen van de Dierenbescherming komen uiteindelijk te­recht bij de veehouder, In het geval van het 1-ster varkens­vlees bijvoorbeeld loopt de keten via de supermarkt naar een bedrijf als VION, naar de varkenshouder. Vion had al een kwaliteitsprogramma, GoodFarming, waaraan vier markt­concepten zijn gekoppeld: GoodFarming Global, GoodFar­ming Welfare, GoodFarming Organic en nu dus ook Good­Farming Star. Vion heeft met afnemers, zoals supermarkten, overeenkomsten gesloten over de levering van 1-ster var­kensvlees. Vervolgens wordt ook met de varkenshouder een ‘samenwerkingsovereenkomst’ gesloten. In deze overeen­komst neemt Vion een afnameverplichting op zich, maar kan daar onderuit als sprake is van ‘gewijzigde marktom­standigheden’. De varkenshouder moet de varkens die op omschreven locaties worden gehouden exclusief leveren aan Vion. Vanzelfsprekend moeten daarbij de voorschriften van de Dierenbescherming in acht worden genomen. De over­eenkomst wordt aangegaan voor onbepaalde tijd, maar kan worden opgezegd op een termijn van 60 weken. Vion is wel gerechtigd om de voorwaarden te wijzigen en aanvullende voorwaarden te stellen. Over prijzen wordt in de overeen­komst niets gemeld: er wordt verwezen naar de inkoop- en leveringstarieven op (het besloten deel van) de website van Vion, Farmingnet. Wel wordt vermeld dat varkenshouders die meedoen aan dit systeem een meerprijs ontvangen voor het vlees, in de overeenkomst die ik onder ogen kreeg, van &#13;
7 eurocent per kilo. Als de tarieven en voorwaarden worden gewijzigd, wordt de varkenshouder geacht daarmee te heb­ben ingestemd, als hij de overeenkomst niet binnen week opzegt. Het is een betrekkelijk eenzijdige overeenkomst, maar dat is in de landbouw zeker niet ongebruikelijk. De grote vraag blijft steeds: zal het concept werken – is de con­sument bijvoorbeeld bereid te meerprijs te betalen – en wat gebeurt er als de Dierenbescherming of Vion de stekker er­uit trekt of de prijs verlaagt? De veehouder blijft dan zitten met hogere investeringen in stallen. &#13;
Ondanks dat de varkenshouder zal moeten slikken bij de zeer eenzijdig opgelegde eisen van Dierenbescherming en Vion, verdient het Beter Leven systeem sympathie. Het die­renwelzijn wordt verbeterd en doordat het in overeenkom­sten is geregeld wordt er ook een hogere prijs voor betaald. De consument kan dus kiezen voor dierenwelzijn. &#13;
12. Toekomst &#13;
In december 2010 verscheen een rapport over de evalua­tie van het door de EU gevoerde beleid inzake dierenwel­zijn en over de opties voor de toekomst.82 Grote plannen voor de toekomst worden daarin niet ontvouwd. Geconsta­teerd wordt dat het beleid effectief is geweest – dierenwel­zijn is aanmerkelijk verbeterd – maar dat op onderdelen nog verbetering mogelijk is. Zo zou de handhaving van bestaan­de regels moeten worden verbeterd, de harmonisatie tussen lidstaten zou nog beter kunnen, terwijl verschillen in inter­pretatie van de regels moeten worden vermeden. Wat wetge­ving betreft ziet men eerder een evolutie dan een revolutie. Wel wordt nagedacht over een integratie van alle bestaande dierenwelzijnsregels, terwijl voor dieren waar nu nog geen regels voor zijn opgesteld wordt overwogen om dat alsnog te doen. Daarbij wordt vooral gedacht aan melkrundvee, vooral ook om harmonisatie te bewerkstelligen tussen de verschillende regels in de lidstaten. &#13;
Onlangs maakte de Nederlandse regering een Nota Dieren­welzijn en Diergezondheid 2012 bekend, met als ondertitel ‘een maatschappelijk geaccepteerde omgang met dieren’.83 In deze nota wordt een negental speerpunten geformuleerd: &#13;
––tegengaan van mishandeling en verwaarlozing; &#13;
––verhogen naleving regelgeving dierenwelzijn; &#13;
––versterken van de positie van de dierenarts; &#13;
––aanpakken van misstanden in de fokkerij; &#13;
––vaccinatie bij dierziekte-uitbraken; &#13;
––verbeteren van transportcondities; &#13;
––verbeteren van het slachttraject: van boerderij tot en met slachthuis; &#13;
––monitoren van dierenwelzijn en diergezondheid op het bedrijf. &#13;
Ook deze nota voorziet niet in spectaculaire ontwikkelingen. Bovendien wordt veel overgelaten aan de eigen verantwoor­delijkheid van de sector. Het valt dus al met al te verwachten dat de regelgeving inzake dierenwelzijn zich in geleidelijk­heid zal ontwikkelen. &#13;
13.Slotbeschouwing &#13;
Het denken over dieren en dierenwelzijn ontwikkelt zich voortdurend.84 Hoewel geen spectaculaire nieuwe ontwik­kelingen in de regelgeving hoeven te worden verwacht – dat kan na verkiezingen weer anders liggen – plaatst ook een geleidelijke ontwikkeling de veehouders voor genoeg problemen. Als uitkomt wat het Centraal Bureau voor Le­vensmiddelenhandel (CBL), de brancheorganisatie van alle supermarkten in Nederland, wil, namelijk dat vanaf 2020 alle vlees dat in de schappen ligt voldoet aan de voor­waarden voor een ster van het Beter Leven kenmerk van de Dierenbescherming,85 dan is dat dus de algemene stan­daard geworden, ook voor primaire producenten. De reden voor een meerprijs op diervriendelijk geproduceerde pro­ducten is dan weggevallen. Er zal dan terug worden geval­len op de marktwerking en dat levert voor agrariërs meestal niet veel op, terwijl de kosten van de productie permanent op een hoger niveau komen te liggen. De volgende stappen liggen dan al weer voor de hand: op naar twee en drie ster­ren. Voor het dierenwelzijn is dat natuurlijk prima en ook in het algemeen zal dat de duurzaamheid die de sector zelf zegt na te streven bevorderen. Van belang daarbij is wel dat deze ontwikkeling ook in andere landen van de Europese Unie op gang komt. Het valt op dat sommige landen daarbij voorop lopen, zoals Zweden dat de legbatterij al jaren gel­den afschafte, maar ook dat andere landen moeite hebben om bij te blijven. Als binnen de EU verschillende standaar­den heersen is het wellicht gedaan met de concurrentiepo­sitie van de Nederlandse veehouderij. Natuurlijk is ook de productie in derde landen dan een probleem: als buiten de EU de welzijnsnormen niet gelden en er niets gedaan wordt om de import van dieronvriendelijk geproduceerde produc­ten tegen te gaan, dan zullen deze producten het qua prijs winnen.86 De Europese Unie is zich van dit probleem wel bewust. In de Strategie van de Europese Unie voor de be­scherming en het welzijn van dieren 2012-201587 is aan­dacht besteed aan de internationale samenwerking, De Eu­ropese Commissie zal: &#13;
––dierenwelzijn blijven opnemen in bilaterale han­delsovereenkomsten of samenwerkingsfora om de strategische mogelijkheden voor meer concrete sa­menwerking met derde landen te vergroten. Het aantal vrijhandelsovereenkomsten met dierenwelzijnskwes­ties is in 2011 verdubbeld, aldus de Commissie. &#13;
––actief blijven in de multilaterale arena, met name in de Werelddiergezondheidsorganisatie (OIE) en de Voedsel- en Landbouworganisatie (FAO). De OIE (Wereldorganisatie voor Diergezondheid) heeft in dit verband al negen standaards ontwikkeld voor het dierenwelzijn, die overigens vooral betrekking heb­ben op transport, verdoven en slachten en niet op de houderij.88 &#13;
––onderzoeken hoe dierenwelzijn beter kan worden geïntegreerd in het kader van het Europese nabuur­schapsbeleid; &#13;
––wanneer nodig grote internationale evenementen organiseren om de visie van de Unie op dierenwelzijn te promoten. &#13;
Hoe effectief dat allemaal is zal moeten blijken. Hoe dan ook, dierenwelzijn heeft de aandacht. &#13;
</content><legacyfootnotes>1. PBL - Op weg naar een duurzame veehouderij, 2010, p. 24.&#13;
2. Bron: CBS/LEI – Land- en tuinbouwcijfers 2010.&#13;
3. www.partijvoordedieren.nl/departij/organisatie (29-08-2011).&#13;
4. Kamerstukken II 2010/11, 29628, nr., 257.&#13;
5. Zie Kamerstukken I 2009/10, 31 009 I.&#13;
6. Kamerstukken I 2010/11, 32369, K.&#13;
7. Kamerstukken II 2010/11, 31571, nr. 20.&#13;
8. Evaluation of the EU Policy on Animal Welfare andPos­sible Policy Options for the Future (DG SANCO), Final Report, december 2010, p. 5.&#13;
9. In de mestregelgeving is daarom ook onderscheid gemaakt tussen emissiefactoren voor koeien met weidegang en koeien die permanent staan opgestald, zie de bijlage bij de Regeling ammoniak en veehouderij. &#13;
10. Zie: Rene Houkema, ‘Het belang van weidegang’, Stich­ting Dier &amp; Recht, maart 2011. &#13;
11. Zie: Ferry Leenstra e.a., ‘Diergezondheid in de veehoude­rij, op wegnaar duurzaamheid’, WUR Livestock Research, Rapport 373 (2010), p. 8. &#13;
12. HMSO London, ISBN 0 10 850286 4. &#13;
13. Zie resolutie XIV (2007) van OIE: http://www.oie.int/doc/ en_document.php?numrec=3530303 (28 augustus 2011). &#13;
14. Stb. 2011, 345. &#13;
15. Dirk Boon, Nederlands dierenrecht, Arnhem 1983. &#13;
16. Zie Gary Francione, Robert Garner, The animalrightsde­bate: Abolition or Regulation?, Columbia University Press 2010. &#13;
17. Rechtbank Den Haag 10 november 2010, LJN BO6783. &#13;
18. Art. 36 Gezondheids- en welzijnwet voor dieren. Zie hier­over in algemene zin: Schlossels / Zijlstra, Bestuursrecht in de sociale rechtsstaat, 2010, p. 725. &#13;
19. Besluit van 16 december 1999. &#13;
20. Richtlijn nr. 93/119/EG van de Raad van de Europese Unie van 22 december 1993 inzake de bescherming van dieren bij het slachten of doden (PbEG L 340). &#13;
21. Verordening van de Raad 1099/2009, PbEG L 303. De reden om een rechtstreeks werkende verordening te gebrui­ken in plaats van een richtlijn was, dat er flinke verschillen tussen de lidstaten waren ontstaan, zie overweging 5 bij de verordening. &#13;
22. Besluit van 16 mei 1997. Er is ook nog een Regeling doden van dieren, met enkele specifieke voorschriften voor pluimvee en varkens. &#13;
23. Verordening van de Raad nr. 1/2005, PbEG L 3. &#13;
24. Verordeningen (EG) 834/2007 en 889/2008, waarnaar in de regelingen op basis van de Landbouwkwaliteitswet rechtstreeks wordt verwezen. &#13;
25. Richtlijn 2008/120/EG. &#13;
26. Besluit van 7 juli 1994, houdende regelen ter zake van het houden en huisvesten van varkens. &#13;
27. Volgens opgave van het Productschap Vee &amp; Vlees wordt 95% van de varkens in Nederland via een van deze syste­men geproduceerd. Zie www.pve.nl (5 juni 2012). &#13;
28. Er kunnen nog ‘kleinere’ privaatrechtelijke afspraken zijn. Zo hebben enkele partijen in de markt eigen welzijnsre­gels opgesteld om te kunnen voldoen aan de eisen van afnemers. Zo worden voor de Engelse baconmarkt zeugen in groepshuisvesting gehouden en worden beertjes niet gecastreerd, zie www.pve.nl (7 juni 2012). &#13;
29. Stallen die na 1998 niet zijn verbouwd kunnen volstaan met een oppervlakte van 0,60 m2. &#13;
30. Art. 4, tweede lid, varkensbesluit. &#13;
31. Zie voor het gedoogbeleid zelf Kamerstukken II 2009/10, 30 654, nr. 76 en voor een stand van zaken nr. 93. &#13;
32. De regelingen zijn te vinden op www.ikbvarken.nl. &#13;
33. Zie http://beterleven.dierenbescherming.nl/varkensvlees-met-1-ster#ruimte. Er zijn tot nu toe geen varkens met drie sterren; deze zouden tweemaal zoveel ruimte hebben als gewone varkens. Wel wordt nog twee-sterrenvlees uit Engeland geïmporteerd. De zeugen leven dan het hele jaar buiten en kunnen schuilen in kleine stallen (hutjes); de biggen worden buiten in de hutjes geboren en brengen daar de eerste vier weken door; de mannelijke biggen worden niet gecastreerd; stro en overdekte uitloop; de gezondheid wordt bewaakt en er is onafhankelijke controle op naleving van alle regels; de meeste boerderijen liggen op minder dan vier uur rijden van het slachthuis. &#13;
34. HR 27 januari 2004, LJN AN9952. &#13;
35. Behalve voor zeugen: deze dienen over een gedeelte dichte vloer te beschikken. &#13;
36. Zie Hof Arnhem 6 september 2011, LJN BT6622 &#13;
37. Hof Amsterdam 6 september 2011, LJN BT6630. &#13;
38. Deze bepalingen komen terug in de Richtlijn en het Var­kensbesluit. &#13;
39. Richtlijn, bijlage; Varkensbesluit, art. 2a e.v. &#13;
40. CBB 1 juni 2011, LJN BQ7281. &#13;
41. Zowel de Richtlijn als het Varkensbesluit noemen ook andere materialen, maar dit lijken niet meer dan suggesties. &#13;
42. Rechtbank Den Bosch 12 september 2011, LJN BS1674; Hof Arnhem 6 september 2011, LJN BT6622. &#13;
43. Ministerie LNV, mei 2011. &#13;
44. Zie daarover: W.H.M. Baltussen,M.A. de Winter, M. Kluivers-Poodt, Verdoofd castreren – Evaluatie van de Verklaring van Noordwijk, LEI 2009. Op Europees niveau werden door de ketenpartners in 2010 eveneens vergelijk­bare afspraken gemaakt via een ‘European Declaration on alternativestosurgicalcastration of pigs’. &#13;
45. Zie voor voorbeelden: CBB 22 maart 2012, LJN BW0403. &#13;
46. Bijlage 1 bij de regeling GLB-inkomenssteun 2006, punt 17. &#13;
47. Regeling GLB-inkomenssteun 2006, art. 68. Zie: CBB 31 maart 2012, LJN BW0408; CBB 1 juni 2011, LJN BQ7281. &#13;
48. ABRS 16 mei 2012, LJN BW5964. Zie ook: ABRS 17 februari 2010, zaak nr. 200903361/1/M2. Voor het legkip­penbesluit zie: ABRS 2 februari 2011, LJN BP2753. &#13;
49. Zie Vz ABRS 15 april 2011, LJN BQ1026. In veel bestemmingsplannen en reconstructieplannen is dieren­welzijn de enige optie om bouwblokken nog te kunnen vergroten. &#13;
50. Zie Hof Arnhem, 24 augustus 2010, LJN BN5820. &#13;
51. Richtlijn 1999/74. &#13;
52. Voor de annexe IKB’s (kooihuisvesting, scharrelei, vrije uitloop) geldt wel dat extra eisen worden gesteld. &#13;
53. Art. 5 Richtlijn. Met ingang van 1 januari 2003 was het al verboden om nieuwe stallen met legbatterijen te bouwen. &#13;
54. Zie daarover: D.W. Bruil, ‘Legbatterijen’, Agr.r. februari 2012, p. 27. &#13;
55. Vz CBB 12 april 2012, LJN BW3451. &#13;
56. Art. 6 Legkippenbesluit. &#13;
57. Art. 5 Legkippenbesluit. Ook deze termijn is al eens verlengd, Stb. 2010, 284. Zie daarover Kamerstukken II 2011/12, 31923, nr. 22. &#13;
58. Art. 4a Legkippenbesluit. &#13;
59. Voor een beschrijving zie: http://beterleven.dierenbescherming.nl/rondeeleieren. (12 juni 2012). &#13;
60. Richtlijn 2008/119/EG van de Raad van 18 december 2008; opvolger van Richtlijn 91/629/EEG. &#13;
61. Zie voor een geval met aangebonden kalveren: CBB 24 juni 2011, LJN BR5057. In deze zaak – voortkomend uit een korting op de toeslagrechten – bleek dat de werkings­sfeer van de Richtlijn niet duidelijk was. Er werd daarom een prejudiciële vraag gesteld aan het Hof van Justitie: geldt de Richtlijn ook voor kalveren die in het kader van de melkveehouderij worden opgesloten? Ook moet dan eventueel de vraag nog beantwoord worden of het verdergaande Kalverenbesluit dan nog wel kan dienen als kortingsgrondslag. De eerste vraag wordt door het Hof bevestigend beantwoord: HvJ 14 juni 2012, zaak C&amp;#8209;355/11. &#13;
62. Art. 4 Kalverenbesluit. &#13;
63. Richtlijn 2007/43/EG van de Raad van 28 juni 2007. &#13;
64. Richtlijn, art. 3, tweede lid. &#13;
65. Richtlijn, art. 3, vierde lid jo. Bijlage 2. &#13;
66. Richtlijn, art. 3, vijfde lid jo. Bijlage 5. &#13;
67. Het is gebruikelijk om dit via de zgn. waterbadmethode te doen. Deze methode zal worden ‘uitgefaseerd’, zie Kamer­stukken II 2011/12, 28286, nr. 541. &#13;
68. Zie bijvoorbeeld: Vz CBB 18 mei 2011, LJN BQ7878; Vz CBB 11 oktober 2011, LJN BU2122; Vz CBB 6 februari 2012, LJN BV8500; CBB 29 maart 2012, LJN BW3815 &#13;
69. CBB 11 mei 2012, LJN BW6493. &#13;
70. Rechtbank Den Bosch, 18 juli 2011, LJN BR1738; Hof Amsterdam 6 september 2011, LJN BT6630. &#13;
71. Zie D.W. Bruil. ‘Het bestemmingsplan buitengebied’, Agr.r., april 2011. &#13;
­72. Zie http://www.frieslandcampina.com (12 juni 2012). &#13;
73. Kamerstukken II 2010/11, 28286, nr. 508. De brief van de Sectorraad is te vinden op http://www.sectorraadpaarden.nl (12 juni 2012). &#13;
74. Sectorraad Paarden, augustus 2011, te downloaden via http://www.nhk.nl/downloads/Gids_voor_Goede_Praktij­ken_augustus_2011.pdf. &#13;
75. Voor een uitgebreide behandeling van deze materie zie L. Boerema (red.), Paard en Recht, Amsterdam 2011, p. 146 e.v. &#13;
76. Zie voor een algemeen overzicht van het privaatrecht in de voedselketen: Bernd van der Meulen (ed), Private Food Law; Governing food chainsthrough contract law, self-regulation, private standards, audits en certificationsche­mes, Wageningen 2011. De opsomming in de titel geeft al aan dat er nogal veel mogelijkheden zijn. &#13;
77. Laatstelijk gewijzigd op 1 februari 2012. &#13;
78. Reglement, art. 2, lid 8 en 9. &#13;
79. Reglement, art. 3. Er is bovendien een gebruikersprotocol opgesteld. Alle communicatie-uitingen moeten vooraf aan de Dierenbescherming worden opgelegd (art. 5). &#13;
80. Reglement, art. 6. &#13;
81. Reglement, art. 9 / 11. &#13;
82. Evaluation of the EU Policy on Animal Welfare and Pos­sible Policy Options for the Future, DG SANCO, Final Report, December 2010. &#13;
83. Kamerstukken II 2011/12, 28286 nr. 548. &#13;
84. Zie het rapport ‘Denken over dieren: dier en ding, zegen en zorg’, Kamerstukken II 2011/12, 28286, nr. 525. &#13;
85. Persbericht 14 juni 2012. &#13;
86. Zie over de (on)mogelijkheid om daar in WTO-verband iets aan te doen: A.A. Freriks (oratie) en Raad voor Dieren­aangelegenheden, Maintaning or impproving farm animal welfare in the light of inccreasing trade liberalisation and globalisation: a contradiction in terms? (2005). &#13;
87. Mededeling van de Commissie, 15 februari 2012, COM(2012) 6 final/2. &#13;
88. Zie www.oie.int/animal-welfare/animal-welfare-key-the­mes/. &#13;
</legacyfootnotes><footnotes><footnote/></footnotes><auteurs>prof. mr. D.W. Bruil&#13;
</auteurs><published>2012-05-01 00:00:00</published><modified>2012-05-01 00:00:00</modified><editiondate>2012-05-01</editiondate><htmlpath>https://denhollander.info/artikel/9889</htmlpath></article>
</articles></edition>