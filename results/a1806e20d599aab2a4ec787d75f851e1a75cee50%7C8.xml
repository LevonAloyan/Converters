<edition><articles><article><jaar>2020</jaar><naam>Tijdschrift voor Agrarisch Recht</naam><uitgave>6</uitgave><aflevering>6</aflevering><searchword>TvAR 6/2020</searchword><id>16171</id><udhid>UDH:TvAR/16171</udhid><titel>Overzicht landinrichtings﻿jurisprudentie 2007-2020: de lijst der geldelijke regelingen</titel><searchwords><searchword>TvAR 6/2020</searchword><searchword>UDH:TvAR/16171</searchword></searchwords><attachments><attachment><name>21014.pdf</name><extention>pdf</extention><url>https://denhollander.info/download/21014/ci</url></attachment></attachments><inleiding>&lt;p&gt;Dit artikel is het derde in een reeks van in dit tijdschrift verschenen artikelen over landinrichtingsjurisprudentie. De reeks is zo opgezet dat de verschillende procedurestappen van een landinrichtingsproject in afzonderlijke artikelen worden behandeld. In 2017 kwam het inrichtingsplan aan de orde en in 2018 het ruilplan. Thans is de financiële afwikkeling via de zogenaamde ‘lijst der geldelijke regelingen’ aan de beurt. &lt;/p&gt;</inleiding><content>&lt;h3&gt;1. Inleiding&lt;/h3&gt;&lt;p&gt;In de twee vorige artikelen in deze reeks is uitgebreid ingegaan op het begrip landinrichting en de verschillende procedurestappen die daarbij kunnen worden onderscheiden.[2] Ik volsta daarom nu met daarnaar te verwijzen en benoem hier slechts enkele hoofdpunten.[3] De lijst der geldelijke regelingen (hierna: LGR) is het financiële sluitstuk van een herverkaveling. Herverkaveling is één van de instrumenten van landinrichting en is in de Wet inrichting landelijk gebied (hierna: Wilg)[4] omschreven als samenvoeging, verkaveling en verdeling van onroerende zaken. Herverkaveling vindt plaats op basis van besluitvorming door de overheid, waarbij de overheid – in ruimtelijk opzicht – de beschikkingsmacht heeft over de gronden. Gedeputeerde staten (hierna: GS) stellen de LGR vast. Zij kunnen deze bevoegdheid (en andere bevoegdheden op grond van de Wilg) delegeren aan een bestuurscommissie.[5] De LGR wordt voorbereid met toepassing van de uniforme openbare voorbereidingsprocedure (hierna: uov) als bedoeld in afdeling 3.4 van de Algemene wet bestuursrecht (hierna: Awb). Tegen een besluit tot vaststelling van een LGR staat door middel van een verzoekschrift beroep open bij de rechtbank. De rechtbank is als enige feitenrechter bevoegd. Tegen de beschikking van de rechtbank staat beroep in cassatie open. &lt;/p&gt;&lt;p&gt;De Wilg is op 1 januari 2007 in werking getreden ter vervanging van de Landinrichtingswet. De eerste LGR op basis van de Wilg is in 2014 vastgesteld. Vanaf 2014 hebben de rechtbanken circa 150 beschikkingen gegeven in beroepszaken over de LGR.[6] Tegen vier beschikkingen is beroep in cassatie ingesteld. Voor een goed begrip van de jurisprudentie zal ik eerst de financiële afwikkeling van een herverkaveling toelichten. Daarna komt de jurisprudentie aan de orde. &lt;/p&gt;&lt;h3&gt;2. Financiële afwikkeling van een herverkaveling&lt;/h3&gt;&lt;h4&gt;2.1. Doel en samenstelling van de LGR&lt;/h4&gt;&lt;p&gt;Het doel van de LGR is voor iedere individuele eigenaar de financiële gevolgen van de landinrichting vast te stellen. Daarbij voorziet het stelsel onder de Wilg in een algehele financiële afwikkeling van de herverkaveling.[7] Dit was overigens onder de Landinrichtingswet ook al het geval.[8] Deze financiële afwikkeling ziet zowel op het door de gezamenlijke eigenaren te betalen aandeel in de kosten van de landinrichting als op de geldelijke verrekeningen met en tussen de eigenaren. In de LGR is deze tweedeling terug te vinden onder respectievelijk de kopjes ‘basiskosten’ en ‘verrekenposten’. De LGR geeft voor iedere eigenaar de basiskosten en de verrekenposten weer, hetgeen resulteert in een door de betreffende eigenaar te betalen (of soms: te ontvangen) bedrag. De basiskosten worden voorgefinancierd door de provincie. Verrekening vindt derhalve plaats met de provincie. De LGR strekt niet ter invordering van de voor de betreffende eigenaar berekende kosten van de herverkaveling; deze geschiedt later door middel van een heffing bij wege van aanslag als bedoeld in art. 91 lid 2 Wilg.[9] Overigens dient opgemerkt te worden dat de LGR geen verbintenissen doet ontstaan tussen de eigenaren onderling, ook niet voor wat betreft de verrekeningen tussen de oude en de nieuwe eigenaar van een onroerende zaak. Er is slechts sprake van een schuld aan of vordering op de herverkavelingskas.[10] In juridische zin betreft dat een schuld aan of vordering op de provincie. &lt;/p&gt;&lt;h4&gt;2.2. Wettelijk stelsel&lt;/h4&gt;&lt;p&gt;In de Wilg zijn in art. 62 lid 1 aanhef en sub a tot en met c de posten van de LGR opgenomen.[11] De post sub a heeft betrekking op de hierna te bespreken basiskosten en is de uitkomst van de schatting, bedoeld in art. 68 lid 1 aanhef en sub a Wilg. De post sub b heeft betrekking op geldelijke verrekeningen tussen de oude en de nieuwe eigenaar bij overgang van onroerende zaken en is de uitkomst van de schatting, bedoeld in art. 68 lid 1 aanhef en sub b Wilg. De post sub c heeft betrekking op andere geldelijke verrekeningen voor de betrokken eigenaren, waaronder toe te kennen schadevergoedingen. De geldelijke verrekeningen (verrekenposten) worden hierna besproken. De schatting als bedoeld in art. 68 Wilg wordt verricht in opdracht van GS. Bij de schatting nemen de schatters de regels, bedoeld in art. 63 lid 2 Wilg in acht. In deze bepaling is opgenomen dat bij algemene maatregel van bestuur – het Besluit inrichting landelijk gebied (hierna: Bilg) – de algemene uitgangspunten ten aanzien van de LGR worden vastgesteld. &lt;/p&gt;&lt;h4&gt;2.3. Nadere regels&lt;/h4&gt;&lt;p&gt;De in het Bilg opgenomen algemene uitgangspunten worden door GS (of de bestuurscommissie) voor het desbetreffende herverkavelingsblok[12] uitgewerkt in nadere regels voor de LGR. Deze nadere regels worden gekwalificeerd als beleidsregels in de zin van de Awb. De rechter dient bij de beoordeling van beleidsregels de beleidsvrijheid van het bestuursorgaan te respecteren. Beleidsregels mogen echter niet in strijd met de wet komen.[13] Gegeven de beleidsruimte van GS kan de uitwerking per herverkavelingsblok verschillen. Aldus kan rekening worden gehouden met de specifieke eigenschappen van een gebied. Onder het regiem van de Landinrichtingswet heeft de Hoge Raad geoordeeld dat de regels met betrekking tot herverkaveling in beginsel moeten worden gevolgd, maar dat toepassing van de regels niet mag ﻿leiden tot een onredelijke of onbillijke geldelijke regeling.[14] De Rb. Noord-Nederland is van oordeel dat dit ook onder de werking van de Wilg nog geldt, aangezien het systeem van regelgeving wat dit aspect betreft niet wezenlijk is gewijzigd.[15] Indien een op zichzelf correcte toepassing van de in acht te nemen regels leidt tot een onredelijke of onbillijke uitkomst, zal deze uitkomst dienen te worden gecorrigeerd. De rechter mag in dit kader slechts een marginale toetsing toepassen.[16]&lt;/p&gt;&lt;h4&gt;2.4. Basiskosten &lt;/h4&gt;&lt;p&gt;Landinrichting geschiedt in het algemeen belang, namelijk het (algemeen) belang van verbetering van de inrichting van het landelijke gebied, zoals in art. 16 Wilg is omschreven. Het zijn GS die het initiatief tot landinrichting nemen en de kosten van landinrichting worden dan ook in beginsel door de provincie gedragen.[17] Andere openbare lichamen kunnen zich echter ook hebben verplicht bepaalde kosten voor hun rekening te nemen.[18] De kosten die niet worden gedekt door een subsidie of bijdrage van overheidswege, of waarvan de betaling niet bij overeenkomst is verzekerd, komen ten laste van de gezamenlijke eigenaren. In de LGR worden dit de basiskosten genoemd. Een raming van de kosten en het aandeel van die kosten dat ten laste zal worden gebracht van de gezamenlijke eigenaren moet worden vermeld in het inrichtingsplan. Veelal gaat het om een aandeel in de kosten van ontsluiting, verkaveling en algemene kosten. Soms wordt ook een aandeel in de kosten van waterbeheersing ten laste van de gezamenlijke eigenaren gebracht. &lt;/p&gt;&lt;p&gt;Om voortgang in de afwikkeling van een project te houden wordt de LGR al ter inzage gelegd voordat alle werkzaamheden zijn afgerond en alle kosten bekend zijn. Mede om die reden ligt aan de LGR een voorlopige kostenopgave ten grondslag. Maar ook het feit dat de LGR nog kan wijzigen als gevolg van de bezwarenbehandeling betekent dat er nog geen sprake kan zijn van een definitieve kostenopgave. De wetgever heeft dit onderkend door in art. 62 lid 1 aanhef en sub a Wilg te spreken van een ‘zo nauwkeurig mogelijke opgave’ van de kosten voor de betrokken eigenaren. Dat houdt in dat de wetgever kennelijk niet ervan uitgegaan is dat slechts die landinrichtingskosten mogen worden omgeslagen die ten tijde van het opstellen van de LGR reeds zijn gemaakt.[19] Het is niet in strijd met de Wilg om in de voorlopige kostenopgave een kostenbegroting mee te nemen.[20] De voorlopige kostenopgave is een opgave van de voorlopig gemaakte kosten en een raming van de nog te maken kosten, voor zover deze ten laste komen van de gezamenlijke eigenaren. Het is niet nodig dat de LGR een gespecificeerde opgave van de kosten bevat. Eigenaren kunnen gedurende de periode dat de LGR ter inzage ligt van GS verlangen dat zij informatie verschaffen omtrent de (begrote) kosten die aan de LGR ten grondslag liggen. Eventuele bezwaren tegen de LGR kunnen die eigenaren mede baseren op de stelling dat de voor rekening van de gezamenlijke eigenaren komende kosten onjuist zijn berekend c.q. begroot.[21]&lt;/p&gt;&lt;p&gt;Het feit dat de ter inzage gelegde LGR is gebaseerd op een voorlopige kostenopgave maakt dat er na het bekend worden van de definitieve kosten nog een correctie moet plaatsvinden op de basiskosten. Daarvoor is een afzonderlijk besluit van GS nodig: het besluit correctiefactor. Na toepassing van de correctiefactor staan de basiskosten vast. &lt;/p&gt;&lt;h4&gt;2.5. Correctiefactor&lt;/h4&gt;&lt;p&gt;De basiskosten die over de eigenaren worden omgeslagen worden gecorrigeerd met een correctiefactor, zijnde het quotiënt van de definitieve kosten en de oorspronkelijk in de LGR opgenomen kosten.[22] De correctiefactor werd altijd al toegepast, maar heeft pas bij wetswijziging in 2014 een wettelijke grondslag gekregen.[23] Aanleiding voor deze wetswijziging was een geschil over een aanslag landinrichtingsrente.[24] Nadat de Hoge Raad had overwogen dat het feit dat er geen bezwaar mogelijk is tegen de uiteindelijke definitieve kosten een lacune in de rechtsbescherming betekent, heeft de wetgever de correctiefactor in de wet opgenomen. Met de vaststelling van een correctiefactor wordt de mogelijkheid van bezwaar geboden.[25] Het arrest van de belastingkamer van de Hoge Raad dat de aanleiding vormde voor de wetswijziging is ook interessant omdat het aangeeft welke kosten wel of niet meegenomen mogen worden bij de vaststelling van de definitieve kosten. Uitgegaan moet worden van de voorlopige kostenopgave die ten grondslag ligt aan de LGR, te verminderen met financiële meevallers en te verhogen met de financiële gevolgen van de bezwarenbehandeling. Verhoging van de kosten om andere redenen dan het verwerken van de uitkomsten van de bezwarenbehandeling is niet toegestaan.[26] &lt;/p&gt;&lt;p&gt;Belanghebbenden hebben door de vaststelling van de correctiefactor bij een eigenstandig besluit de gelegenheid bezwaar te maken tegen de hoogte van de definitieve kosten, overeenkomstig de Awb, eventueel gevolgd door beroep bij de bestuursrechter: in eerste instantie de rechtbank, in hoger beroep de Afdeling bestuursrechtspraak van de Raad van State (hierna: ABRvS). Het besluit tot vaststelling van de correctiefactor is dus een afzonderlijk besluit naast het besluit tot vaststelling van de LGR. Om die reden zal ik ook de jurisprudentie afzonderlijk bespreken en dat doe ik in het nu volgende. &lt;/p&gt;&lt;p&gt;In de verslagperiode is in twee zaken beroep ingesteld. Het gaat in beide zaken om landinrichtingsprojecten die op grond van het overgangsrecht van art. 95 Wilg onder de Landinrichtingswet worden afgerond. In beide zaken overweegt de rechtbank dat de vaststelling van een correctiefactor een gebonden besluit is. Voor een nadere belangenafweging laat de wettelijke bepaling geen ruimte.[27] Vervolgens overweegt de rechtbank – eveneens in beide zaken – dat hetgeen eiser in de gronden van beroep aanvoert reeds in het kader van de bezwaren van eiser tegen de LGR is beoordeeld door de rechtbank. Dit kan niet in het kader van het beroep tegen de vaststelling van de correctiefactor opnieuw ter discussie worden gesteld. De beroepen worden ongegrond verklaard. In één zaak is doorgeprocedeerd tot en met de Raad van State. De ABRvS &lt;br/&gt;bevestigt de aangevallen uitspraak.[28]&lt;/p&gt;&lt;h4&gt;2.6. Verrekenposten&lt;/h4&gt;&lt;p&gt;Naast basiskosten – over de verdeling daarvan kom ik nog te spreken – zijn in de LGR verrekenposten opgenomen. Anders dan bij de basiskosten gaat het bij de verrekenposten niet om een verdeling van de kosten van collectieve voorzieningen maar om een verrekening van de financiële gevolgen van de herverkaveling voor de individuele eigenaren. De wet onderscheidt ﻿twee categorieën van verrekeningen: geldelijke verrekeningen tussen de oude en de nieuwe eigenaar bij overgang van onroerende zaken en andere geldelijke verrekeningen voor de betrokken eigenaren.[29] Beide categorieën worden verderop nader toegelicht. Alle verrekeningen in de eerste categorie zijn in beginsel in evenwicht: het (door de ene eigenaar) te betalen bedrag is gelijk aan het (door de andere eigenaar) te ontvangen bedrag.[30] Dat geldt echter niet voor de verrekeningen in de tweede categorie. Als de gezamenlijke eigenaren per saldo meer nadelen dan voordelen van individuele eigenaren moeten verrekenen ontstaat er een schuld van de gezamenlijke eigenaren aan de individuele eigenaren. Deze schuld wordt toegevoegd aan de door de gezamenlijke eigenaren op te brengen basiskosten. &lt;/p&gt;&lt;p&gt;Op grond van het bepaalde in het Bilg kunnen in de LGR verrekenposten worden opgenomen. Dit betreft een bevoegdheid en geen plicht.[31] Is een verrekenpost niet opgenomen, dan staat een eigenaar niet met lege handen maar zal hij om voor een vergoeding in aanmerking te kunnen komen moeten aantonen dat hij schade lijdt.[32] &lt;/p&gt;&lt;h4&gt;2.7. Verdeling basiskosten&lt;/h4&gt;&lt;p&gt;De basiskosten komen ten laste van de gezamenlijke eigenaren. De vraag is nu hoe die kosten over de individuele eigenaren worden verdeeld. Op die verdeling is het profijtbeginsel van toepassing: een eigenaar draagt bij in de basiskosten naar gelang hij voordeel (profijt, nut) ondervindt van de landinrichting.[33] Daarbij is het niet nodig dat de gronden ook daadwerkelijk zijn uitgeruild. Ook rechthebbenden tot zaken die niet zijn uitgeruild, kunnen bijvoorbeeld aanmerkelijk profiteren van nieuwe wegen die in het kader van de herverkaveling tot stand zijn gekomen. Ook zij zullen derhalve aangeslagen kunnen worden voor de zogenoemde waardeverandering als gevolg van landinrichting.[34] Deze waardeverandering wordt geschat aan de hand van in het Bilg opgenomen en door GS in nadere regels uit te werken uitgangspunten. Voorgeschreven is dat aan de hand van een of meer objectieve en een of meer subjectieve exploitatiefactoren de toestand van de grond wordt bepaald.[35] Uit een vergelijking per eigendom (of per bedrijf) van de toestand van de toegedeelde kavels met de ingebrachte percelen volgt de waardeverandering. Dit wordt ook wel de schatting van het nut genoemd. Het is goed om hier te benadrukken dat niet een waardeverandering in absolute zin wordt geschat, maar dat een verdeelsleutel voor de door de gezamenlijke eigenaren op te brengen kosten wordt bepaald. De waardeverandering wordt uitgedrukt in punten.[36] Een punt staat voor een evenredig deel van de op te brengen kosten. Overeenkomstig art. 31 lid 2 Bilg wordt de waarde van een punt omgerekend in een geldbedrag door het totaal van de aan de eigenaren toe te rekenen kosten te delen door het totaal van de aan de eigenaren toe te rekenen punten.&lt;/p&gt;&lt;h3&gt;3. Procesrecht&lt;/h3&gt;&lt;h4&gt;3.1. Behandeling door de rechter&lt;/h4&gt;&lt;p&gt;Tegen het besluit tot vaststelling van de LGR kunnen belanghebbenden bij verzoekschrift als bedoeld in art. 261 van het Wetboek van Burgerlijke rechtsvordering (hierna: Rv) in beroep komen bij de rechtbank, ﻿binnen het rechtsgebied waarvan GS hun zetel hebben. Door de kwalificatie van het beroep als verzoekschrift is de algemene regeling van de verzoekschriftprocedure uit het Rv van toepassing. Tevens is op de procedure bij de rechtbank een groot aantal bepalingen uit hoofdstuk 6 van de Awb van toepassing verklaard. De rechtbank beslist over de wijze waarop de LGR wordt gewijzigd na oproeping van verzoeker, GS en de belanghebbenden ten aanzien van wie de LGR wordt gewijzigd indien het beroep gegrond is.[37] De rechtsbescherming is opgedragen aan de burgerlijke rechter, maar de procedure heeft ontegenzeggelijk ook administratiefrechtelijke kenmerken. &lt;/p&gt;&lt;p&gt;Beroepen tegen het besluit LGR worden behandeld en beslist door een enkelvoudige kamer.[38] De enkelvoudige kamer kan de zaak verwijzen naar een meervoudige kamer van de rechtbank, bestaande uit drie leden. Dat kan aan de orde zijn bij een zodanig principieel geschilpunt wat betreft de toepassing van de Wilg en de daarmee samenhangende voorschriften, dat de zaak naar haar aard ongeschikt is voor behandeling en beslissing door één rechter.[39] &lt;/p&gt;&lt;p&gt;Ik heb twee uitspraken aangetroffen waarbij de rechtbank zich expliciet uitlaat over de door haar te verrichten toets. In de ene zaak stelt verzoeker ‘vraagtekens’ bij de totstandkoming van de LGR, waarop de rechtbank overweegt dat het in de LGR-procedure de taak van de rechtbank is ‘om het aangevallen besluit op rechtmatigheid te toetsen en niet om daaromtrent slechts uitleg of nadere informatie te verschaffen’.[40] In de andere zaak vraagt verzoeker om een volle toets van het door de uitvoeringscommissie vastgestelde nut van de verkaveling, waarop de rechtbank overweegt dat de uitvoeringscommissie bij de vaststelling van het nut van de verkaveling beoordelingsruimte toekomt en de rechtbank derhalve ‘bij de beoordeling van de klasse-indeling een terughoudende toets [dient] uit te voeren’.[41] Hoewel de rechter zich dus meestal niet expliciet uitlaat over de te verrichten toets, blijkt die toets – uiteraard – wel uit de beschikkingen. Duidelijk is dat de rechtbank toetst of het bestuursorgaan zich bij de vaststelling van het besluit heeft gehouden aan de ter zake geldende regels, waaronder de door het bestuursorgaan vastgestelde nadere regels voor het herverkavelingsblok (beleidsregels). De toets verschilt naargelang het onderdeel van de LGR wel of niet is uitgewerkt in nadere regels. Een beroep dat betrekking heeft op een onderdeel dat is uitgewerkt in nadere regels – doorgaans de schatting van het nut en de schatting van veel voorkomende verrekenposten – wordt inhoudelijk getoetst aan deze nadere regels. Zoals al is opgemerkt moeten de nadere regels in beginsel worden gevolgd, maar zijn zij wel onderworpen aan een marginale toetsing. Dit laatste houdt in dat toepassing van de regels niet mag leiden tot onredelijke of onbillijke geldelijke regelingen.&lt;/p&gt;&lt;p&gt;Niet alle mogelijke verrekenposten zullen zijn opgenomen in nadere regels. Als verzoeker in zo’n geval toch een beroep wil doen op geldelijke verrekening zal hij schade moeten stellen en onderbouwen of anders op zijn minst aannemelijk moeten maken schade te lijden als gevolg van de landinrichting. De rechter toetst of hieraan is voldaan. Als de gestelde schade onvoldoende gemotiveerd is weersproken en de rechtbank acht schade aannemelijk, dan zal de rechtbank in een tussenbeschikking het bestuursorgaan kunnen opdragen alsnog te onderzoeken of verzoeker schade lijdt en, in geval wordt geconcludeerd dat schade wordt geleden, hoe hoog deze schade is, omdat dit als schadevergoeding in de LGR zal moeten worden opgenomen.[42] Daarbij is het niet verplicht voor het bestuursorgaan om een externe deskundige in te schakelen. Zo overweegt de rechtbank Overijssel dat het haar bekend is dat de provincie een bodemdeskundige heeft, die naar haar oordeel voor de uitvoeringscommissie het door de rechtbank gevraagde bodemonderzoek zou kunnen uitvoeren.[43] Uiteraard kan de rechtbank ook zelf een deskundige benoemen, maar uit de beschikkingen blijkt dat de rechtbank hier zeer terughoudend mee omgaat. Ik ben slechts twee gevallen tegengekomen waarin de rechtbank een deskundige benoemt. In de ene zaak overweegt de rechtbank dat partijen bij gelegenheid van de mondelinge behandeling hebben ingestemd met de benoeming van een deskundige die de door verzoeker geleden gewasschade zal begroten.[44] In de andere zaak gaat de rechtbank pas over tot benoeming van een deskundige na partijen in de gelegenheid te hebben gesteld zich uit te laten over het vervolg van de procedure, hetzij gelegen in de benoeming van een deskundige op kosten van de verliezende partij, hetzij gelegen in een andere, minnelijke oplossing van het geschil.[45] De rechtbank kwam hiertoe nadat was gebleken dat de objectiviteit van het door het bestuursorgaan ingebrachte rapport onvoldoende vaststond.[46] &lt;/p&gt;&lt;p&gt;In een geval waarin de rechtbank beslist dat een vergoeding moet worden toegekend vanwege de vestiging van een erfdienstbaarheid maar de uitvoeringscommissie geen nadere regels heeft vastgesteld op dit punt, kan de rechtbank niet zelf het op te nemen bedrag bepalen. De rechtbank draagt de uitvoeringscommissie op zich schriftelijk uit te laten over een vergoeding voor deze erfdienstbaarheid.[47] De uitvoeringscommissie heeft vervolgens de vergoeding ontleend aan nadere regels van een andere herverkaveling. De rechtbank overweegt:&lt;/p&gt;&lt;p class="inspringen"&gt;&lt;span class="italic"&gt;‘4.2. &lt;/span&gt;[…]&lt;span class="italic"&gt; Naar het oordeel van de rechtbank is het niet onredelijk om voor de vergoeding acht te slaan op een ruilverkaveling die recent heeft plaatsgevonden en waarvan het blok min of meer in de buurt van de onderhavige ruilverkaveling ligt, in elk geval in dezelfde provincie. Aldus wordt een waarde verkregen die het meest recht doet aan de lokale omstandigheden en aan het moment van bepalen van de waarde.&lt;/span&gt;&lt;/p&gt;&lt;p class="inspringen"&gt;&lt;span class="italic"&gt;4.3. Naar het oordeel van de rechtbank mag de uitvoeringscommissie algemene regels voor verrekening hanteren en hoeft ze niet de waarde(daling) vanwege deze erfdienstbaarheid apart te laten berekenen middels een taxatie. Juist om die extra kosten en tijdsverlies te voorkomen, zijn forfaitaire bedragen vastgesteld. Het beleid kan marginaal getoetst worden.’&lt;/span&gt;.[48]&lt;/p&gt;&lt;p&gt;Ik heb in mijn vorige artikel in deze reeks opgemerkt dat een wezenlijk onderscheid tussen Wilg en Landinrichtingswet is dat onder de Landinrichtingswet de procedure was ingericht op het bereiken van overeenstemming met reclamanten, waarbij een bemiddelende rol voor de rechter-commissaris was weggelegd. Het verdwijnen van de rechter-commissaris neemt echter niet weg dat de rechter hangende de procedure ruimte biedt aan verweerder om alsnog met verzoeker tot overeenstemming te komen. Als overeenstemming wordt bereikt zal de rechtbank het beroep gegrond achten en bepalen dat de LGR dienovereenkomstig moet worden gewijzigd.[49] De overeenstemming kan echter ook leiden tot afspraken buiten de LGR om. Die afspraken kunnen dan in de beschikking inzake het beroep tegen de LGR bij de beoordeling van het beroep worden aangehaald. De LGR wordt dan niet gewijzigd en het beroep daartegen zal daarom ongegrond worden verklaard.[50] Als de rechter zonder succes een minnelijke regeling heeft beproefd kan hij de zaak ook ter verdere behandeling en voor toelichting door partijen verwijzen naar de meervoudige kamer.[51] In de praktijk gebeurt het ook wel dat na het bereiken van overeenstemming het beroep wordt ingetrokken, wat dan met de gemaakte afspraken wordt vastgelegd door de rechtbank in het proces-verbaal van de mondelinge behandeling.[52] In sommige gevallen worden verrekeningen structureel buiten de LGR gehouden. Zo overweegt de rechtbank dat de uitvoeringscommissie de vaste gedragslijn volgt om schaduw- en wortelschade buiten de LGR om te vergoeden. Nu geen sprake is van kosten die ten laste van de gezamenlijke eigenaren worden gebracht, is er geen rechtsregel die zich tegen deze handelwijze verzet, aldus de rechtbank.[53] In een zaak waarin de rechtbank vaststelt dat ter zitting is gebleken dat tussen partijen niet in geschil is dat de vergoeding in verband met het realiseren van kavelaanvaardingswerken buiten de LGR om wordt uitgekeerd, overweegt de rechtbank dat het voor het realiseren van kavelaanvaardingswerken toe te kennen bedrag zodanig verbonden is met de LGR dat de beoordeling van deze tegemoetkoming in het kader van de beoordeling van het beroep tegen het bestreden besluit dient plaats te vinden. In het dictum wordt beslist dat het bestreden besluit in die zin wordt gewijzigd, dat aan verzoeker, buiten de LGR om, een vergoeding van € 241.998,50 wordt toegekend.[54]&lt;/p&gt;&lt;h4&gt;3.2. Pro forma beroep?&lt;/h4&gt;&lt;p&gt;Op grond van het bepaalde in art. 278 Rv moet een verzoekschrift ‘een duidelijke omschrijving van het verzoek en de gronden waarop het berust’ vermelden. Uit het verzoekschrift moet duidelijk blijken wat verzoeker aan de rechter verzoekt en waarop hij dat verzoek baseert. Dit laatste komt hierop neer dat het verzoekschrift met redenen moet zijn omkleed. Wat nu als verzoeker verklaart slechts formeel in beroep te komen en de rechtbank verzoekt een nadere termijn te stellen voor een omschrijving van het verzoek en de gronden waarop het berust? Er is dan sprake van een zuiver pro forma beroep. Zowel de Rb. Overijssel als de Rb. Oost-Brabant hebben gehoor gegeven aan een verzoek om een nadere termijn te stellen ter motivering van een verzoekschrift. Opgemerkt dient te worden dat er op grond van de toepasselijke bepalingen geen mogelijkheid is voor het instellen van een pro forma beroep. Een herstelregeling – zoals opgenomen in art. 6:6 Awb – is er ten aanzien van het bepaalde in art. 278 Rv niet. De Rb. Overijssel erkent in reactie op het verweer van de uitvoeringscommissie dat zij het verzoek om een nadere termijn had moeten afwijzen. Deze fout kan echter verzoeker niet worden tegengeworpen, aldus de rechtbank. Vanuit een oogpunt van een behoorlijke procesvoering moet dit meebrengen dat het beroep ontvankelijk is, zo concludeert de rechtbank.[55] Ook de Rb. Oost-Brabant is van oordeel dat er geen mogelijkheid is voor het instellen van een pro forma beroep, maar motiveert – in maar liefst vijf zaken – het bieden van een hersteltermijn met de volgende overweging: &lt;/p&gt;&lt;blockquote&gt;‘De reden hiervan is dat verzoeker een zwaarwegend belang heeft bij een inhoudelijke behandeling van zijn verzoekschrift, terwijl het verzuim kon worden hersteld zonder&lt;span class="bolditalic"&gt; &lt;/span&gt;nadelige&lt;span class="bolditalic"&gt; &lt;/span&gt;gevolgen voor verweerder. Voorts is meegewogen dat in de praktijk is gebleken dat het deels wel en deels niet van toepassing zijn van de bepalingen in de Awb misvatting omtrent de geldende processuele bepalingen in de hand heeft gewerkt.’.[56] &lt;/blockquote&gt;&lt;p&gt;Niet valt in te zien dat op grond van een belangenafweging een hersteltermijn zou kunnen worden geboden.[57] Het argument dat in de praktijk misvatting bestaat omtrent de geldende processuele bepalingen is wellicht nog merkwaardiger: uit art. 69 lid 1 Wilg blijkt klip en klaar dat art. 6:6 Awb niet van toepassing is. &lt;/p&gt;&lt;h4&gt;3.3. Inhoud verzoekschrift&lt;/h4&gt;&lt;p&gt;Zoals al is opgemerkt moet op grond van art. 278 Rv een verzoekschrift een duidelijke omschrijving van het verzoek en de gronden waarop dit berust bevatten. De rechtbank overweegt in dit verband:&lt;/p&gt;&lt;blockquote&gt;‘Een algehele vernietiging van de LGR wegens een onzorgvuldige voorbereiding zoals verzoekers onder meer beogen, behoort niet tot de mogelijkheden. Ingevolge artikel 70 lid 1 Wilg kan de rechtbank de LGR uitsluitend wijzigen. Dit brengt met zich dat van verzoekers mag worden verlangd dat zij concreet aangeven in welk opzicht zij het niet eens zijn met de in de LGR opgenomen bedragen, welke schadeposten ten onrechte buiten beschouwing zijn gebleven en welke bedragen dan wel opgenomen hadden moeten worden.’.[58]&lt;/blockquote&gt;&lt;p&gt;Het verzoek in het verzoekschrift om de inhoud van de eerder ingediende zienswijze in beroep ‘als herhaald en ingelast te beschouwen’ of het in beroep eenvoudigweg herhalen van een zienswijze kan niet ertoe leiden dat die zienswijze opnieuw integraal wordt beoordeeld, maar dan door de rechtbank. In beroep moet worden onderbouwd op welke gronden de beslissing op (onderdelen van) de zienswijze wordt bestreden, ofwel met specifiek gestelde en onderbouwde bezwaren tegen (de betreffende onderdelen van) de beslissing. Waar verzoeker voor de beroepsgronden bloot verwijst naar de inhoud van de zienswijze, overweegt de rechtbank het beroep in zoverre niet-ontvankelijk te achten. Verder overweegt de rechtbank zich bij de beoordeling dus te zullen beperken tot de onderwerpen waaromtrent verzoeker zich in beroep specifiek (nader) heeft uitgelaten.[59] &lt;/p&gt;&lt;h4&gt;3.4. Aanvullend verzoekschrift&lt;/h4&gt;&lt;p&gt;Verzoeker heeft in zijn verzoekschrift op een bepaald punt geen grief geformuleerd, maar wel in zijn aanvullend verzoekschrift. Na te hebben vastgesteld dat de algemene regeling van de verzoekschriftprocedure uit titel 3 Rv&lt;span class="italic"&gt; &lt;/span&gt;van toepassing is, overweegt de rechtbank: &lt;/p&gt;&lt;blockquote&gt;‘Op grond van artikel 283 Rv is een verzoeker bevoegd het verzoek of de gronden daarvan schriftelijk te veranderen of te vermeerderen, zolang de rechtbank nog geen eindbeschikking heeft gegeven. Artikel 283 Rv verklaart artikel 130 Rv van overeenkomstige toepassing. Artikel 130 lid 1 Rv bepaalt dat de gedaagde (in de verzoekschriftprocedure ‘verweerder’) bevoegd is bezwaar te maken, op grond dat de verandering of vermeerdering in strijd is met de eisen van een goede procesorde. Dit verweer is door verweerder niet gevoerd. Naar het oordeel van de rechtbank kan de vermeerdering van gronden op dit punt dan ook worden toegestaan, nu verzoeker eerder wel een zienswijze heeft ingediend.’.[60]&lt;/blockquote&gt;&lt;h4&gt;3.5. Onderdelenfuik &lt;/h4&gt;&lt;p&gt;Een onderwerp waar ik in mijn vorige artikel uitgebreid bij heb stilgestaan is de onderdelenfuik van art. 6:13 Awb. Ik heb toen – het ging over het besluit ruilplan – geconstateerd dat de rechtbank niet snel aanneemt dat sprake is van een nieuw onderdeel. Dat geldt ook bij het besluit LGR. Als de formulering in beroep redelijkerwijs is terug te voeren op de zienswijze ziet de rechtbank geen nieuw element in het beroep maar eerder een onderbouwing van de zienswijze.[61] Voor zover dit niet in strijd is met de goede procesorde, kunnen nieuwe beroepsgronden ook voor het eerst in beroep worden aangevoerd ten aanzien van besluitonderdelen die eerder ter discussie zijn gesteld. Hierbij geldt dat het begrip ‘besluitonderdeel’ niet beperkt behoort te worden uitgelegd.[62] De rechtbank is daarentegen streng ten aanzien van de grief van verzoeker dat de vergoeding voor de vestiging van een recht van weg te laag is, nu verzoeker in zijn zienswijze (enkel) heeft gevraagd om verplaatsing van het recht van weg. De rechtbank verklaart verzoeker niet-ontvankelijk in deze grief.[63] Ook bij een schadeclaim (in dit geval gaat het om boomteelt) blijkt de rechtbank streng te zijn. Pas bij de hoorzitting ter behandeling van de zienswijze heeft verzoeker de schade aan de orde gesteld. De rechtbank is het met de uitvoeringscommissie eens dat dit te laat is. Verzoeker had binnen de termijn die gold voor het indienen van een zienswijze tegen het ontwerpbesluit de schade aan de orde moeten stellen, nu niet is gebleken ‘dat het niet binnen deze termijn opvoeren van deze schadepost verzoeker redelijkerwijs niet kan worden verweten’. Volgt niet-ontvankelijkheid van dit beroepsonderdeel.[64] &lt;/p&gt;&lt;h4&gt;3.6. Ontvankelijkheid&lt;/h4&gt;&lt;p&gt;De LGR is het financiële sluitstuk van de herinrichting en is bedoeld om te komen tot de vaststelling van de financiële bijdrage die de eigenaren in het blok moeten leveren aan de totale kosten van de herinrichting. Met de bestuurscommissie is de rechtbank van oordeel dat de beroepsprocedure inzake de LGR zich, gelet op het doel van de LGR, niet leent tot het alsnog afdwingen van een feitelijke activiteit als de verharding van een pad.[65] Het verzoek om elders een ontsluiting te realiseren is niet ontvankelijk, aangezien dit geen onderwerp is dat in het kader van de LGR aan de orde kan komen.[66] De LGR is geen kader om (achteraf) de toedeling volgens het ruilplan ter discussie te stellen dan wel te bestrijden. Het ruilplan heeft formele rechtskracht en kan niet worden ‘opengebroken’ via de (verrekening bij) de LGR. Voor zover het beroep een grief tegen de toedeling c.q. het ruilplan bevat, moet het derhalve niet-ontvankelijk worden verklaard.[67] De rechtbank gaat voorbij aan grieven tegen de wijze waarop het ruilproces is verlopen en de samenstelling en deskundigheid van de bestuurscommissie.[68]&lt;/p&gt;&lt;h4&gt;3.7. Eindbeschikking&lt;/h4&gt;&lt;p&gt;In die gevallen waarin de rechtbank heeft beslist dat de LGR moet worden gewijzigd, wijzigen GS de LGR overeenkomstig de beschikking van de rechtbank. GS moeten dit doen nadat de eindbeschikking van de rechtbank in kracht van gewijsde is gegaan.[69] De term eindbeschikking kan verschillend worden uitgelegd. Zo kan iedere individuele eindbeschikking op de ingediende verzoekschriften als eindbeschikking worden beschouwd. Op verzoek van de bestuurscommissie kan de rechtbank ook een afzonderlijke (alomvattende) eindbeschikking nemen, waarin is vermeld welke beroepen zijn ingesteld tegen de vastgestelde LGR en of deze wijziging behoeft in verband met de beschikkingen van de rechtbank.[70]&lt;/p&gt;&lt;h3&gt;4. Moment van opstellen en peildatum LGR&lt;/h3&gt;&lt;p&gt;Eerder heb ik al opgemerkt dat in de praktijk de LGR wordt opgesteld voordat alle werkzaamheden zijn afgerond. De nog te maken kosten worden dan als raming meegenomen in de voorlopige kostenopgave. Naar het oordeel van de rechtbank volgt uit art. 67 lid 2 Wilg dat het moment van het opstellen van de (ontwerp) LGR slechts afhankelijk is van de vaststelling van het ruilplan, afgezien van de zich in deze herverkaveling niet voordoende situatie van gelijktijdige terinzagelegging van het ontwerp-ruilplan en LGR. Voor de aan de stellingname van verzoeker ten grondslag liggende gedachte dat het planologische regiem dan wel de uitvoering van werken volledig zou moeten zijn afgerond bevat de Wilg geen grondslag.[71]&lt;/p&gt;&lt;p&gt;De LGR wordt opgesteld met inachtneming van het onherroepelijk geworden ruilplan.[72] Zoals in het vorige artikel in deze reeks is toegelicht wordt het ruilplan opgemaakt aan de hand van de situatie (rechten en rechthebbenden) op peildatum. De peildatum van het ruilplan werkt aldus door in de LGR. De rechtbank overweegt dat onder het regiem van de Landinrichtingswet werd aangenomen dat de landinrichtingscommissie in beginsel bij het opstellen van de LGR geen rekening hoefde te houden met transacties na peildatum en dat is naar het oordeel van de rechtbank onder de Wilg niet anders. Verzoeker – koper tussen peildatum ruilplan en datum aktepassering ruilakte – verlangt een vergoeding voor het verwijderen van betonnen funderingen in de door hem gekochte percelen. De rechtbank overweegt dat verzoeker geen zelfstandige aanspraak op een vergoeding voor kavelaanvaardingswerk kan maken, nu hij ‘landinrichtingsrechtelijk bezien’ buiten de inbreng en toedeling waar het hier om gaat staat.[73] Dit ligt anders als zijn rechtsvoorganger, zijnde de eigenaar op grond van het ruilplan, een grief tegen de LGR zou hebben ingediend. Dat valt op te maken uit de overweging van de rechtbank verzoeker niet-ontvankelijk te verklaren in zijn grief voor zover het betreft de schaduwschade op de kavel, met als motivering dat op dit onderdeel geen grief is ingediend door de rechtsvoorganger van verzoeker. Verzoeker heeft de grond na inschrijving van de akte van toedeling verkregen. De rechtbank overweegt dat verweerder terecht opmerkt dat verzoeker door de aankoop van de kavel in het kader van de LGR geen rechten kan verkrijgen die zijn rechtsvoorganger niet had.[74] &lt;/p&gt;&lt;p&gt;Verzoeker heeft na de peildatum ruilplan een perceel van belanghebbende gekocht. In het ruilplan is in plaats van dit perceel een ander perceel toegedeeld. Tussen beide percelen bestaat een kwaliteitsverschil. In verband hiermee is aan belanghebbende (eigenaar op peildatum) een bedrag van € 13.521,- toegekend. Verzoeker meent dat dit bedrag hem toekomt. De regel is dat bij de opstelling van de LGR geen rekening wordt gehouden met de (financiële) consequenties van transacties na de peildatum. In dit geval doen zich echter naar het oordeel van de rechtbank een aantal bijzondere omstandigheden voor op grond waarvan de rechtbank van oordeel is dat toepassing van de regels leidt tot een onredelijke of onbillijke geldelijke regeling. Daartoe is redengevend dat verzoeker op verzoek van de bestuurscommissie heeft meegewerkt aan de uitruil, waar het in het onderhavige geval om gaat, zonder dat de bestuurscommissie hem heeft ingelicht over de mogelijk nadelige financiële gevolgen van deze uitruil. De LGR zal op zodanige wijze moeten worden aangepast dat aan verzoeker een vergoeding van € 13.521,- zal worden toegekend.[75]&lt;/p&gt;&lt;p&gt;De peildatum betreft niet alleen de eigendomsverhoudingen maar alle feiten en omstandigheden. Zo is bij de berekening van schaduwschade het gebruik van de inbreng op peildatum het uitgangspunt. De inbreng op peildatum was niet in gebruik voor vollegrondboomteelt, zodat er geen grond is dat gebruik bij de schadeberekening als uitgangspunt te nemen.[76] Een schadevergoeding voor het niet voor landbouwkundige doeleinden kunnen gebruiken van gronden waarop zich de bijburcht van een das bevindt kan niet worden gehonoreerd, nu de datum waarop de bijburcht is aangetroffen geruime tijd ligt na de peildatum en niet vast staat dat de bijburcht reeds op de peildatum aanwezig was op deze gronden.[77]&lt;/p&gt;&lt;h3&gt;5. Verdeling basiskosten&lt;/h3&gt;&lt;h4&gt;5.1. Nutsfactoren&lt;/h4&gt;&lt;p&gt;Art. 25 Bilg bepaalt dat de toestand van de grond en de overige onroerende zaken bij de schatting, bedoeld in art. 68 van de wet, wordt vastgelegd aan de hand van een of meer objectieve factoren en een of meer subjectieve factoren. De objectieve factoren hebben betrekking op de kwaliteit van een kavel zoals die aan een eigenaar is toegedeeld en betreffen de ontsluiting en de waterhuishouding. De subjectieve factoren hebben betrekking op de kwaliteit van een toegedeelde kavel in relatie tot andere kavels die aan dezelfde eigenaar zijn toegedeeld en betreffen de ruimtelijke structuur van de kavels[78] (kavelconcentratie, de afstand van de veldkavels tot de bedrijfskavel, het aantal kavels per bedrijf, de grootte van de kavels en de vorm van de kavels). Het gaat in wezen om factoren die van invloed zijn op de agrarische exploitatie van de gronden. In de nadere regels voor de LGR wordt de schatting nader uitgewerkt. Samengevat kan de waardeverandering worden gebaseerd op de factoren ontsluiting, waterhuishouding en verkaveling, waarbij altijd minimaal één objectieve factor en minimaal één subjectieve factor moet worden meegenomen. &lt;/p&gt;&lt;h4&gt;5.2. Verkaveling&lt;/h4&gt;&lt;p&gt;Voor wat betreft de schatting van het nut van de verkaveling wordt in de nadere regels van de verschillende herverkavelingsblokken veelal uitgegaan van dezelfde standaard classificatiereeks: het nut van de verkaveling wordt vastgesteld aan de hand van vijf ﻿representatieve verkavelingsmodellen (voorbeeldbedrijven). Daarbij staat klasse 0 voor geen verbetering en klasse 4 voor een zeer sterke verbetering. Met kaartjes worden voor elke klasse de representatieve verkavelingsmodellen gevisualiseerd. Bij de classificatie wordt het gehele bedrijf ingedeeld in één klasse. Daarbij moet naar het totaalbeeld worden gekeken, dus naar alle ingebrachte en alle toegedeelde gronden.[79] Dat wil zeggen inclusief kavels in overbedeling[80] en niet-uitruilbare gronden.[81] Afhankelijk van de nadere regels voor het betreffende blok gaat het dan bij de indeling in een klasse om de volgende punten: samenvoeging bij huis (huis-/bedrijfskavel), samenvoeging veldkavels, vormverbetering en afstandsverkorting. Dit kan worden beoordeeld aan de hand van de kaarten van inbreng en toedeling, waarop zichtbaar is in hoeverre al dan niet sprake is van verbetering op genoemde punten. Een veldbezoek is hiervoor niet nodig.[82] Aan de hand van een visuele beoordeling van het ‘plaatje’ van een bedrijf na toedeling, komt een classificatie tot stand.[83] De objectieve, visuele wijze van vergelijking volgt uit art. 25 Bilg, en vormt de basis voor de klasse-indeling en moet naar het oordeel van de rechtbank worden gevolgd.[84] Zoals al is opgemerkt is het vorenbedoelde systeem onderworpen aan een marginale toetsing door de rechter. &lt;/p&gt;&lt;p&gt;Dat de nadere regels voor de LGR niet voorzien in een verslechtering van de verkaveling (‘negatief nut’ of negatieve punten), op grond waarvan verzoeker te zijnen gunste een bedrag zou moeten ontvangen, maakt niet dat de regels in strijd zijn met de Wilg. De rechtbank overweegt dat de waardering met nul punten per hectare ingeval geen verbetering in de verkavelingssituatie aan de orde is, alleszins redelijk is te achten, hetgeen mutatis mutandis ook geldt voor de overige waarderingsklassen. De rechtbank neemt daarbij mede in aanmerking dat, voor zover een herverkaveling geen verbetering inhoudt, maar een verslechtering (waardevermindering) meebrengt, vastgesteld moet worden dat in de Wilg is voorzien in de mogelijkheid tot verrekening van schade bij de LGR. Zodanige schade zal dan wel gesteld en onderbouwd moeten worden.[85]&lt;/p&gt;&lt;p&gt;Bij een beroep tegen de indeling van een bedrijf in een verkavelingsklasse gaat de rechtbank na of de indeling ‘de toets der kritiek’ kan doorstaan of dat verweerder ‘in redelijkheid heeft kunnen komen tot’ of dat de indeling ‘gerechtvaardigd’ is. Achter al deze termen gaat dezelfde toets schuil, namelijk die waarbij de rechtbank de indeling in een bepaalde verkavelingsklasse van het bedrijf in kwestie beoordeelt aan de hand van de nadere regels. Met andere woorden: de rechtbank toetst of het bestuursorgaan heeft gehandeld overeenkomstig de nadere regels. Daarbij kan de rechtbank tot het oordeel komen dat toepassing van deze regels tot een andere uitkomst leidt.[86] In zo’n geval is naar mijn mening geen sprake van een ‘billijkheidscorrectie’. Als toepassing van de regels tot een onbillijke uitkomst leidt kan de rechtbank (marginale toetsing van het beleid) een billijkheidscorrectie toepassen. De rechtbank wijkt dan af van de nadere regels. Een voorbeeld is een melkveebedrijf waar volgens de regels de huiskavelvergroting leidt tot indeling in nutsklasse 1. Op grond van een billijkheidscorrectie kan indeling in nutsklasse 0 plaatsvinden als blijkt dat de huiskavelvergroting merendeels uit bospercelen bestaat, welke van geen nut zijn voor het melkveebedrijf van verzoeker.[87] &lt;/p&gt;&lt;p&gt;Er is geen reden voor de rechtbank om van nadere regels af te wijken in die gevallen waarin verzoekers zich beroepen op factoren die geen onderdeel uitmaken van de nadere regels. Zo worden factoren als bodemkwaliteit en -geschiktheid, kavelinrichting, schaduwwerking en inrichtingswerken bij de beoordeling van het verkavelingsnut niet meegewogen.[88] Datzelfde geldt voor kwel.[89] Bij de beoordeling van het verkavelingsnut wordt uitgegaan van objectief nut, hetgeen wil zeggen dat geen rekening gehouden wordt met de wijze waarop het bedrijf wordt geëxploiteerd. Kosten voor het aanpassen van de exploitatie aan de nieuwe situatie dienen voor rekening van verzoekers te blijven.[90] De interne ontsluitingskosten die het gevolg zijn van de vergroting van de huiskavel komen voor rekening van de ondernemer.[91] Bij de toepassing van de factoren speelt het gebruik van de kavels (bijvoorbeeld als weide voor het hobbymatig houden van paarden) geen rol, evenmin als de vraag of er wel of niet een openbaar wandelpad langs een kavel loopt.[92] Ook de mogelijke overlast die verzoekers en hun vee zullen ervaren van fietsers en honden op het fietspad, is geen aspect dat betrokken dient te worden in de beoordeling van het nut van de verkaveling.[93] De aanwezigheid van bomen op het toegedeelde perceel, die het lastiger maken om gronden aaneengesloten te bewerken, is op zichzelf genomen niet bepalend voor indeling in een verkavelingsklasse.[94] Ook schaduwwerking speelt bij de waardering van het herverkavelingsnut geen rol, gelet op de daarvoor geldende criteria.[95]&lt;/p&gt;&lt;p&gt;Bij de beoordeling van het nut van de verkaveling dient de uitvoeringscommissie een vergelijking te maken tussen de inbreng, zoals die staat vermeld op de lijst van rechthebbenden, en de toedeling, zoals vastgesteld in het ruilplan. Daarbij hoeft de uitvoeringscommissie geen rekening te houden met een andere, niet geregistreerde, (feitelijke) inbrengsituatie.[96] Hierop is echter wel een uitzondering mogelijk, zoals blijkt uit de volgende zaak. De uitvoeringscommissie heeft bij haar beoordeling meegenomen de grondruil ter zake van de verlegging van een beek, die feitelijk heeft plaatsgevonden maar juridisch nog moet worden afgehecht met een akte en die volgens haar een reële verbetering van de verkaveling meebrengt. Verzoekers gaan daaraan kennelijk voorbij. De rechtbank is van oordeel dat het resultaat van een grondruil die feitelijk tot stand is gekomen ‘in/met de herverkaveling’ ook geldt als een gevolg van de landinrichting in de zin van art. 68 lid 1 aanhef en sub a Wilg en dat dit resultaat, dat mede de uiteindelijke toedeling van gronden heeft bepaald, bij het beschouwen van de waardeverandering moet worden meegenomen.[97]&lt;/p&gt;&lt;p&gt;Bij de classificatie wordt het gehele bedrijf ingedeeld in één klasse. Verzoekster maakt bezwaar tegen de door de commissie toegepaste methodiek van nutsclassificatie, waarbij haar bedrijf en het bedrijf van haar buurman als één geheel is beschouwd. De rechtbank is van oordeel dat zowel op grond van de maatschapsovereenkomst als de feitelijke bedrijfsvoering sprake is van één bedrijf. De bestuurscommissie heeft dus een juist uitgangspunt genomen.[98] In een andere zaak heeft naar het oordeel van de rechtbank de uitvoeringscommissie, gelet op de nauwe feitelijke en economische banden tussen de overige vennootschappen en verzoeker, op goede gronden aangenomen dat sprake is van één concern.[99] In het geval waarin verzoeker eigenaar is van gronden die bij meerdere pachters in gebruik zijn, worden de inbreng en toedeling van de verpachtende eigenaar met elkaar vergeleken aan de hand van het verkavelingsmodel.[100] &lt;/p&gt;&lt;p&gt;GS geven aan daartoe door hen aangewezen schatters opdracht tot het verrichten van de schatting.[101] De Wilg noch het Bilg noch de nadere regels bevat bepalingen dat de schatters van de schatting een rapport van bevindingen dienen op te maken. Verzoekers hebben kennis kunnen nemen van de door de schatters toegepaste objectieve en subjectieve factoren, zodat voor verzoekers voldoende inzichtelijk moet zijn geweest op grond waarvan de klasse-indeling heeft plaatsgevonden.[102]&lt;/p&gt;&lt;h4&gt;5.3. Ontsluiting&lt;/h4&gt;&lt;p&gt;Evenals bij de schatting van het nut van de verkaveling wordt bij de schatting van het nut van de ontsluiting gewerkt met klassen, waarbij elke klasse staat voor een aantal nutspunten. Een verschil is dat bij ontsluiting zowel de inbreng als de toedeling wordt ingedeeld in ontsluitingsklassen. Het saldo van de nutspunten wordt vervolgens verrekend. Bij deze methode kan per saldo sprake zijn van een verslechtering van de ontsluiting (‘negatief nut’). Dat resulteert dan in een aan de eigenaar uit te betalen bedrag, dat wordt bepaald door het saldo van de schattingspunten te vermenigvuldigen met de puntwaarde. De rechtbank oordeelt dat dit een juiste toepassing van de nadere regels is. Verzoeker heeft niet onderbouwd waarom het uit te betalen bedrag te laag zou zijn.[103]&lt;/p&gt;&lt;p&gt;Zoals opgemerkt gaan nagenoeg alle nadere regels uit van dezelfde indeling in verkavelingsklassen. Voor wat betreft de indeling in ontsluitingsklassen laten de nadere regels een minder grote uniformiteit zien. Zo is in de Nadere regels LGR Wintelre-Oerle bepaald dat de ontsluiting van huiskavels, bedrijfskavels en/of veldkavels zowel in de inbreng als in de toedeling worden geschat in de volgende 3 klassen: ‘Ontsloten aan de openbare verharde weg’ (30 punten per hectare), ‘Ontsloten aan de openbare niet-verharde weg’ (20 punten per hectare) en ‘Niet ontsloten aan een openbare verharde/niet-verharde weg’ (10 punten per hectare). Gelet op art. 55 Wilg – waarin is bepaald dat iedere kavel zo wordt gevormd dat hij uitweg heeft op een openbare weg en zo mogelijk daaraan grenst – is (in het geheel) niet-ontsloten aan een openbare weg in het kader van de Wilg ondenkbaar. De rechtbank leidt daaruit af dat de categorie ‘Niet ontsloten aan een openbare verharde/niet-verharde weg)’ (mede) die gevallen betreft, waarin de ontsluiting wordt gerealiseerd via een recht van weg.[104]&lt;/p&gt;&lt;p&gt;Ook zonder uitruil van percelen kan sprake zijn van een (te verrekenen) verbetering van de ontsluiting van die percelen. In dit geval – eveneens in Wintelre-Oerle – is sprake van een niet-openbare weg waaraan de percelen zijn gelegen (indeling percelen in klasse 3). Door toewijzing van de weg aan de gemeente is het een openbare (niet verharde) weg geworden (indeling percelen in klasse 2). Naar het oordeel van de rechtbank is de waardering van de ontsluiting juist.[105] &lt;/p&gt;&lt;h3&gt;6. Verrekenposten&lt;/h3&gt;&lt;h4&gt;6.1. Twee categorieën&lt;/h4&gt;&lt;p&gt;Reeds is opgemerkt dat in de wet twee categorieën van verrekenposten worden onderscheiden: geldelijke verrekeningen tussen de oude en de nieuwe eigenaar bij overgang van onroerende zaken en andere geldelijke verrekeningen voor de betrokken eigenaren. In de eerste categorie vallen verrekeningen van voor- of nadelen van de inbrengend eigenaar die door de herverkaveling voor rekening komen van de eigenaar aan wie wordt toegedeeld. De wet geeft een niet-limitatieve opsomming van in aanmerking te nemen verrekenposten.[106] In de tweede categorie vallen alle verrekeningen van voor- of nadelen van de individuele eigenaar die met alle eigenaren gezamenlijk worden verrekend. Ook voor deze verrekenposten geeft de wet een niet-limitatieve opsomming.[107] Een nadere niet-limitatief bedoelde uitwerking van de verrekenposten voor beide categorieën verrekenposten is te vinden in art. 26 Bilg.[108] In het Bilg is ook vastgelegd dat GS de verrekenposten waarderen op basis van de waarde in het maatschappelijk verkeer.[109] Daarbij mogen standaardeenheidsprijzen worden toegepast.[110] Voorts is aangegeven naar welk tijdstip (peildatum) de verrekenposten dienen te worden gewaardeerd, waarbij voor de verschillende verrekenposten verschillende tijdstippen kunnen gelden.[111] &lt;/p&gt;&lt;h4&gt;6.2. Verrekeningen tussen de oude en de nieuwe eigenaar&lt;/h4&gt;&lt;h5&gt;6.2.1. Andere dan agrarische waarde van de gronden&lt;/h5&gt;&lt;p&gt;Een gestelde niet-agrarische meerwaarde zorgt regelmatig voor geschillen. Volgens vaste jurisprudentie wordt voor wat betreft de beoordeling van de vraag of in een concreet geval sprake is van niet-agrarische meerwaarde het criterium gehanteerd of een redelijk handelende koper op het moment van tervisielegging van het plan van toedeling bereid zou zijn geweest om, uitgaande van redelijke verwachtingen omtrent de toekomstige planologische ontwikkelingen in dat gebied, een hogere prijs te betalen dan de agrarische waarde.[112] Iets anders geformuleerd – maar met dezelfde strekking – gaat het erom of een redelijk handelende koper van grond bereid is om een hogere prijs dan de agrarische waarde te betalen, zulks op basis van bekende planologische of andere feitelijke ontwikkelingen die kunnen bijdragen aan het ontstaan van redelijke verwachtingen omtrent de planologische toekomst. In de verslagperiode is in diverse zaken geprocedeerd over niet-agrarische meerwaarde. Voor een overzicht – ook voor wat betreft de onder de Landinrichtingswet gewezen jurisprudentie – verwijs ik naar mijn bijdrage in Land- en Tuinbouw Bulletin.[113]&lt;/p&gt;&lt;p&gt;In het inrichtingsplan Weerijs-Zuid is voor een bepaald stuk grond de ambitie ‘waterberging’ opgenomen. Deze is overgenomen in het op 4 september 2012 door de gemeente Zundert vastgestelde bestemmingsplan Buitengebied. Deze bestemming dateert van na 30 maart 2012, zijnde de datum terinzagelegging van het ontwerp-ruilplan. De grond is toegedeeld aan verzoekster en zij wenst verrekening van niet-agrarische minderwaarde. Toedeling aan verzoekster heeft plaatsgevonden omdat verweerder er niet in is geslaagd de voorziene bestemming te realiseren. De rechtbank overweegt dat de grond op de voor de andere dan agrarische verkeerswaarde bepalende datum 30 maart 2012 gewoon een agrarische bestemming had en dat de nadien toegekende bestemming ‘waterberging’ weer ongedaan zal worden gemaakt. De aan verzoekster toegedeelde gronden waren en blijven feitelijk bruikbaar voor agrarische doeleinden. De grief is ongegrond.[114]&lt;/p&gt;&lt;h5&gt;6.2.2. Waarde van gebouwen, werken en beplantingen&lt;/h5&gt;&lt;p&gt;Onder werken valt een wegverharding.[115] Voor het verlies van bestrating in een aan de gemeente toegewezen weg is een bedrag van € 2,00 per m² redelijk en billijk.[116] Voor het verlies van beuken en eiken overweegt de rechtbank, onder verwijzing naar een uitspraak van de Hoge Raad, dat het hanteren van de economische waarde van bomen, zijnde de waarde van ‘hout op stam’, als wijze van bepalen van waarde van bomen niet onjuist is.[117] In dit geval betreft dat een houtopbrengst (verkoopprijs minus kosten) van € 25,00 per m³.[118] Voor het verlies van knotwilgen wenst verzoeker een vergoeding van €&amp;nbsp;480,00 per stuk, zijnde de vervangingskosten. In dit geval gaat alleen de eigendom van de bomen over naar de gemeente en blijven de bomen staan. Dat betekent dat moet worden uitgegaan van de economische verkeerswaarde van de bomen, zijnde de waarde die het hout heeft bij verkoop. De kostprijs bij aanschaf (de oprichtingsprijs) van de bomen is daarvoor niet relevant. Dat hier geen sprake is van een houtopstand met een productiedoel maakt dat niet anders. Nu de bomen niet zullen worden gerooid is vervangingswaarde niet aan de orde en is de esthetische en landschappelijke waarde ook niet van belang. De rechtbank is dan ook van oordeel dat de taxatie van verweerder, nu deze is gebaseerd op de economische verkeerswaarde op de peildatum, juist is.[119]&lt;/p&gt;&lt;h5&gt;6.2.3. Nihil-elementen&lt;/h5&gt;&lt;p&gt;In art. 8 en 9 van het Bilg is geregeld dat bepaalde elementen (waterlopen, plassen, lijnvormige landschapselementen) met een breedte van ten minste 5 meter of een oppervlakte van ten minste 25 m² alsmede openbare wegen en wegen met een openbaar karakter uitruilbaar zijn tegen een nihil inbreng. Waterlopen, plassen en lijnvormige landschapselementen met een geringere breedte of oppervlakte zijn uitruilbaar als aangrenzende grond.[120] Deze gronden vallen dus niet onder nihil en worden in de verrekening van de oppervlakte als bedoeld in art. 61 Wilg meegenomen met de waarde van de aangrenzende grond. Uitruilbaar tegen nihil inbreng betekent dat iemand een dergelijk element kan inbrengen zonder er grond voor terug te krijgen of omgekeerd. Gronden die zijn aangeduid als nihil vertegenwoordigen geen te verrekenen oppervlakte als bedoeld in art. 61 Wilg en aan dergelijke gronden wordt in beginsel geen te verrekenen waarde toegekend. Een uitzondering hierop vormt de ondergrond van als nihil aangemerkte landschapselementen. Hier wordt bij uitruil wel de oppervlakte bepaald en vindt verrekening plaats tegen bosgrondwaarde. Verzoeker is van mening dat de door hem ingebrachte houtwal uitruilbaar is tegen de agrarische waarde van de aangrenzende grond. Nu het om een houtopstand met een minimale gemiddelde breedte van 5 meter gaat overweegt de rechtbank dat ingevolge art. 8 Bilg de verrekening tegen bosgrondwaarde tussen de bij de toedeling afgaande en opkomende eigenaar juist is.[121]&lt;/p&gt;&lt;p&gt;Verschillende zaken in Weerijs-Zuid hebben betrekking op een vergoeding voor het verlies van de ondergrond van openbare wegen. In al die zaken bevestigt de rechtbank dat met een vergoeding van € 1,00 (de massa) voldoende is gecompenseerd voor de grond onder de weg. De onder een (openbare) weg gelegen grond heeft geen of beperkte marktwaarde. In het algemeen zullen aan het bezit van een (openbare) weg immers uitsluitend kosten (van beheer en onderhoud) zijn verbonden zonder dat daar opbrengsten tegenover staan.[122] Een zandpad dat in de inbrengsituatie diende ter ontsluiting van meerdere landbouwpercelen van meerdere eigenaren en dat niet was voorzien van een afsluiting of een aanduiding waardoor anderen geen gebruik konden of mochten maken van het pad heeft naar het oordeel van de rechtbank een ‘kennelijk openbaar karakter’, ongeacht de vraag of in de praktijk veel gebruik van het pad werd gemaakt. Het pad heeft geen enkele agrarische waarde, omdat het geen voortbrengend vermogen heeft en niet agrarisch kan worden geëxploiteerd.[123]&lt;/p&gt;&lt;p&gt;Aan een A-watergang (een waterloop die niet mag worden gedempt) kan eenzelfde waarde worden toegekend als aan een openbare weg, te weten € 1,00 de massa. Een waterloop als de onderhavige heeft, net als een openbare weg, een belangrijke functie, maar geen voortbrengend vermogen.[124]&lt;/p&gt;&lt;h5&gt;6.2.4. Waardeverandering als bedoeld in art. 35 Wilg&lt;/h5&gt;&lt;p&gt;Verzoeker heeft een strook grond van 0,15 ha ingebracht met daarop een in 2007 aangeplant (jong) bos. Deze strook is aan belanghebbende toegedeeld en op verzoek van belanghebbende is de beplanting niet verwijderd. Naar aanleiding van de zienswijze van belanghebbende is de strook afgewaardeerd naar bosgrondwaarde. Ten laste van verzoeker is een bedrag van € 6.780,- verrekend. De rechtbank is van oordeel dat nu verzoeker deze grond beplant heeft ingebracht en deze grond ook met beplanting is toegedeeld aan belanghebbende, de uitvoeringscommissie deze grond heeft kunnen afwaarderen naar bosgrond. Dat verzoeker bereid zou zijn geweest om de beplanting te verwijderen maakt dat niet anders.[125] In cassatie houdt dit stand. De Hoge Raad doet deze klacht af met toepassing van art. 81 RO, zonder nadere motivering dus.[126] A-G Valk behandelt in par. 3.62-3.66 van zijn conclusie deze klacht. Hij merkt onder meer op dat de uitvoeringscommissie en de rechtbank terecht zijn uitgegaan van de gebruikswaarde van de gronden.[127] &lt;/p&gt;&lt;h4&gt;6.3. Andere verrekeningen voor de betrokken eigenaren&lt;/h4&gt;&lt;h5&gt;6.3.1. Over- en onderbedeling&lt;/h5&gt;&lt;p&gt;Een belangrijke wijziging van de Wilg ten opzichte van de Landinrichtingswet die ook gevolgen heeft voor de verrekening is de toedelingsgrondslag. Onder de Landinrichtingswet werd inbreng en toedeling uitgedrukt in schattingswaarde. Het verschil in schattingswaarde werd geactualiseerd en bij de LGR verrekend. Onder de Wilg is de toedelingsgrondslag niet meer de waarde maar de oppervlakte van de gronden. In art. 61 Wilg is bepaald dat het verschil in oppervlakte tussen de ingebrachte en de toegedeelde kavels met de eigenaren in geld wordt verrekend. De vraag is dan van welke waarde uitgegaan moet worden. Alvorens daar op in te gaan sta ik nog even stil bij de bepaling van de oppervlakte. De berekening van de oppervlakte van de gronden is een afgeleide van de begrenzing van de ingebrachte en toegedeelde percelen, zoals vastgelegd in het ruilplan.[128] Uitgegaan wordt van de kadastrale gegevens omtrent de inbreng en de toedeling.[129] Door nieuwe meettechnieken kunnen de in cijfers uitgedrukte oppervlaktematen zijn veranderd terwijl de situatie in het veld ongewijzigd is gebleven. In deze situatie is er geen grondslag om de meetverschillen in geld te compenseren.[130] &lt;/p&gt;&lt;p&gt;Op grond van het bepaalde in art. 62 lid 2 Wilg stellen GS voor de verrekening van het verschil in oppervlakte tussen inbreng en toedeling de agrarische verkeerswaarde van de grond vast. De agrarische verkeerswaarde dient te worden gebaseerd op het prijsniveau van representatieve verkopen van vergelijkbare landbouwgronden in het gebied in het jaar voorafgaand aan de terinzagelegging van het ontwerp-ruilplan.[131] ﻿De agrarische verkeerswaarde kan afwijken van de waarde in het vrije economische verkeer.[132] In de praktijk stellen GS de agrarische verkeerswaarde vast per bodemgeschiktheidsklasse of ruilklasse als bedoeld in art. 20 van de Regeling inrichting landelijk gebied (hierna: Rilg). Soms wordt nog een tussenstap gedaan door per bodemgeschiktheidsklasse een ruilwaarde vast te stellen. Door de ruilwaarde te vermenigvuldigen met de door GS vastgestelde actualiseringsfactor wordt tot de agrarische verkeerswaarde gekomen. Deze werkwijze acht de rechtbank niet in strijd met enige rechtsregel.[133] Met deze werkwijze wordt bereikt dat een verschil in bodemgeschiktheid (ergo kwaliteit) tussen de gronden tot uitdrukking komt in de te verrekenen waarde. Nu doet zich wel het probleem voor dat er in de Wilg of het Bilg geen (uitdrukkelijke) koppeling tussen agrarische verkeerswaarde en bodemgeschiktheidsklassen is te vinden. In de praktijk is ook hier een oplossing voor gevonden door in de nadere regels een verrekenpost op te nemen op grond waarvan kwaliteitsverschil tussen inbreng en toedeling wordt verrekend met inachtneming van de agrarische verkeerswaarde. Over deze verrekenpost is geprocedeerd tot en met de Hoge Raad. De beschikking van de rechtbank en de beschikking van de Hoge Raad zijn gepubliceerd in dit blad en van annotaties voorzien.[134] Ik beperk mij daarom nu tot de hoofdlijnen. Het gaat hier om een in de LGR opgenomen bedrag van € 93.933,- voor overbedeling. Door verzoeker is de hoogte van het bedrag niet betwist.[135] Verzoeker meent echter dat een financiële verrekening van kwaliteitsverschil – wat hier aan de orde is – geen wettelijke basis heeft en daarom niet mag worden toegepast. De rechtbank verklaart het beroep ongegrond. Volgens de rechtbank biedt de verrekenpost ‘overige zaken’ in art. 62 lid 1 aanhef en sub c ten vierde Wilg de wettelijke grondslag voor de verrekening. In cassatie blijft de beschikking van de rechtbank in stand. De Hoge Raad overweegt onder verwijzing naar het stelsel van de Wilg dat de LGR voorziet in een algehele financiële afwikkeling van de herverkaveling. Het gaat daarbij niet alleen om verschillen in oppervlakte, maar ook om eventuele verschillen in gebruikswaarde en kwaliteit. Zowel de beschikking van de rechtbank als van de Hoge Raad heeft kritische reacties opgeroepen. Zo vindt Bruil de door de rechtbank gevonden grondslag ‘niet sterk’. Rheinfeld gaat in zijn noot bij het arrest van de Hoge Raad nog een stap verder door de vraag op te werpen of wel de benodigde ‘(expliciete) juridische (bestuursrechtelijke) grondslag’ aanwezig is om iemand, via de verrekening, geld ‘af te nemen’. Wat naar mijn mening in de kritiek onvoldoende doorklinkt is dat het niet verrekenen van het (onbetwiste) voordeel dat verzoeker geniet direct ten laste zou komen van de gezamenlijke eigenaren. Dat verzoeker zou worden verrijkt ten koste van de andere eigenaren in het blok lijkt mij rechtens geen goede uitkomst. Ik zie wat dat betreft parallellen met de verderop te bespreken schadejurisprudentie. Ook daar staan rechters niet toe dat een voordeel wordt genoten op kosten van de gezamenlijke eigenaren. &lt;/p&gt;&lt;p&gt;De uitspraak van de Hoge Raad dat verschillen in ‘gebruikswaarde’ worden verrekend heeft tot nog twee zaken bij Hoge Raad geleid. Deze twee zaken vertonen inhoudelijk een grote overlap; reden voor de Hoge Raad om in de beschikking in de zaak met nummer 19/00484 (Boekelo-Twekkelo) te verwijzen naar de overwegingen in de beschikking in de zaak met nummer 19/01323 (Broekheurne).[136] Laatstgenoemde beschikking is eveneens in dit blad gepubliceerd en van een annotatie voorzien. In deze zaken draait het om de waardering van de gronden. Verzoeker in Boekelo-Twekkelo vindt dat zijn inbreng te laag en zijn toedeling te hoog is gewaardeerd. De rechtbank acht zijn beroep ongegrond, omdat hij niet de indeling in bodemgeschiktheidsklassen met de daarbij behorende schattingswaarden heeft weersproken, maar uitgaat van de marktwaarde.[137] Verzoeker in Broekheurne voert aan dat de ruilwaarde onjuist is vastgesteld, omdat geen rekening is gehouden met de slechte ontsluitingssituatie. De rechtbank acht ook dit beroep ongegrond, omdat voor de bepaling van de ruilwaarde de hoedanigheid en gebruiksbestemming van de gronden bepalend zijn en daarbij speelt, gelet op art. 18 Rilg, de ontsluitingssituatie geen rol.[138] In cassatie blijven beide beschikkingen in stand. De Hoge Raad overweegt (r.o. 3.2.6): &lt;/p&gt;&lt;blockquote&gt;‘De omstandigheid dat de indeling in bodemgeschiktheidsklassen als bedoeld in art. 20 lid 1 Rilg ten dienste staat van het bepalen van de uitruilbaarheid van gronden en daarmee van de vaststelling van het ruilplan (fase 1), sluit niet uit dat bij de vaststelling van de LGR (fase 2) die indeling in bodemgeschiktheidsklassen tot vertrekpunt voor de bepaling van de gebruikswaarde wordt genomen en dat vervolgens andere omstandigheden in de berekening worden betrokken. Ook het uitgangspunt dat alle voor- en nadelen als gevolg van ruiling via de LGR dienen te worden verrekend, staat er niet aan in de weg dat de indeling in bodemgeschiktheidsklassen daarbij als vertrekpunt dient.’. &lt;/blockquote&gt;&lt;p&gt;Kort en goed komt de beslissing van de Hoge Raad erop neer dat de in de praktijk gehanteerde werkwijze, waarbij per bodemgeschiktheidsklasse een verrekenprijs wordt vastgesteld, correct is. Door de Hoge Raad wordt bevestigd dat de ontsluitingssituatie daarbij geen rol speelt. De ontsluiting wordt als nutsfactor meegenomen bij de vaststelling van de door de eigenaren op te brengen kosten van de landinrichting. &lt;/p&gt;&lt;p&gt;Wellicht is het goed hier nog even kort aandacht te besteden aan het begrip ‘gebruikswaarde’. In de Wilg is het begrip niet te vinden. A-G Valk besteedt in zijn conclusie bij Boekelo-Twekkelo en Broekheurne aandacht aan dit begrip.[139] Valk merkt op dat als de Hoge Raad in de beschikking Saasveld-Gammelke spreekt van een verschil in gebruikswaarde dat via de LGR dient te worden verrekend, dat waardebegrip zijn inhoud dus ontleent aan het stelsel van de Wilg. Dat betekent dat het waardebegrip in ieder geval behoort aan te sluiten bij het uitgangspunt van herverkaveling dat compensatie in de eerste plaats plaatsvindt door toedeling van zoveel mogelijk gelijkwaardige gronden. Dat is ook een belangrijk verschil met onteigening, waar de waarde (‘werkelijke waarde’) wordt vastgesteld door vergelijking met koop van het onteigende in het vrije commerciële verkeer, wat past bij een compensatie in (uitsluitend) geld. Uitgaande van de – volgens Valk alleszins toelaatbare – praktijk waarbij GS per bodemgeschiktheidsklasse de agrarische verkeerswaarde vaststellen, kan die agrarische verkeerswaarde mede tot uitgangspunt dienen voor de verrekening van verschillen in gebruikswaarde. &lt;/p&gt;&lt;p&gt;Nu ik toch bij de – lezenswaardige – conclusie van Valk ben aangeland wijs ik graag ook nog op par. 3.3-3.10 (4.3-4.10 in de concl. bij Broekheune) waarin hij onder het kopje ‘Twee prealabele kwesties’ enige misverstanden naar aanleiding van zijn conclusie in de zaak Saasveld-Gammelke uit de weg ruimt. Dat heeft betrekking op zijn kwalificatie van herverkaveling als een vorm van eigendomsontneming.[140] Die kwalificatie verdient intussen nuancering, aldus Valk, waarbij hij wijst op fundamentele verschillen tussen onteigening en herverkaveling.&lt;/p&gt;&lt;h5&gt;6.3.2. Ruilklassenkaart&lt;/h5&gt;&lt;p&gt;Zoals reeds is opgemerkt heeft de Hoge Raad beslist dat ruilklassen[141] niet alleen ten dienste staan van de vaststelling van het ruilplan, maar ook tot vertrekpunt bij de bepaling van de gebruikswaarde van de gronden kunnen worden genomen. In art. 15-20 Rilg is de werkwijze voorgeschreven die leidt tot een kaart waarop een indeling van de gronden in ten minste drie ruilklassen is weergegeven. De gronden die tot dezelfde klasse behoren hebben een vergelijkbare bodemgeschiktheid, die is vastgesteld aan de hand van de opbouw, samenstelling en fysische eigenschappen van de bodem en de grondwaterkarakteristiek. Met de ruilklassenkaart wordt inzichtelijk gemaakt welke gronden een gelijke hoedanigheid en gebruiksbestemming als bedoeld in art. 52 lid 3 Wilg hebben. De vaststelling van deze kaart is geen besluit in de zin van de Awb en er staat dan ook geen (afzonderlijk) bezwaar en beroep tegen open. De kaart is echter wel een stuk dat wordt gebruikt bij de voorbereiding van besluiten en kan dus in een zienswijze over het ontwerpbesluit of in een beroep tegen het vastgestelde besluit aan de orde worden gesteld. Als het de rechtbank is gebleken dat de vaststelling van de bodemgeschiktheidsklassenkaart heeft plaatsgevonden conform de wettelijke eisen van onder meer de Rilg zal de stelling dat de ruilklassenkaart niet juist tot stand gekomen en/of onjuist is worden verworpen.[142] Eerst als er concrete aanwijzingen zijn dat de bodemgeschiktheid niet juist is vastgesteld, zou dat de uitvoeringscommissie moeten nopen tot het doen van nader onderzoek. Het feit dat een aantal percelen na onderzoek in een andere bodemgeschiktheidsklasse is ingedeeld, is een onvoldoende concrete aanwijzing dat alle percelen van verzoeker onjuist zijn ingedeeld.[143] Uit art. 17 Rilg blijkt dat meting in het veld geen onderdeel uitmaakt van het bepalen van de hoedanigheid en dat er door middel van het gebruik van bodem- en grondwaterkaarten sprake kan zijn van een zekere mate van abstrahering ten opzichte van de feitelijke situatie. Slechts indien in voldoende mate aannemelijk is dat de hiervoor bedoelde kaarten een onjuiste, van de werkelijke situatie afwijkende, weergave bevatten is er aanleiding voor nader onderzoek.[144] Ter onderbouwing van het standpunt dat de gronden één klasse lager dienen te worden gewaardeerd moet het toetsingskader van de ruilklassenwaardenkaart ofwel de bodemgeschiktheidskaart worden gehanteerd. De taxateur van verzoeker heeft echter een vergelijking gemaakt op basis van marktwaarde met een comparatieve vergelijkingsmethode. Dat is geen deugdelijke onderbouwing.[145]&lt;/p&gt;&lt;h5&gt;6.3.3. Waardeverandering grond&lt;/h5&gt;&lt;p&gt;Waardeverandering doet zich (o.a.) voor bij de onttrekking van wegen aan de openbaarheid. Dit kan worden geïllustreerd aan de hand van de volgende zaak. Door de percelen van verzoeker liep in de inbrengsituatie een openbare weg (zandpad). In de ruilverkaveling is de weg aan de openbaarheid onttrokken en aan verzoeker toegedeeld. Het feit dat de aan verzoeker toegedeelde weg aan de openbaarheid is onttrokken, maakt dat de waarde van deze weg is veranderd. De weg ligt thans geheel in de macht van verzoeker. De veranderde waarde moet dus worden vastgesteld en verrekend met de nieuwe eigenaar. De uitvoeringscommissie verrekent de waarde van een aan de openbaarheid onttrokken weg tegen de waarde van aanliggende grond minus één klasse. Wegen en waterlopen die niet meer openbaar zijn en aan de eigenaren worden toegedeeld, kunnen bij de omliggende percelen worden getrokken. De uitvoeringscommissie voert die werkzaamheden uit als kavelaanvaardingswerken, of geeft de eigenaar een vergoeding om die werkzaamheden zelf uit te voeren. Verzoeker heeft aangevoerd dat hij op deze manier twee keer betaalt voor het feit dat de weg aan de openbaarheid is onttrokken en aan hem is toegedeeld. De rechtbank constateert dat verzoeker daar in zekere zin gelijk in heeft. Immers, het feit dat de percelen van verzoeker thans niet meer door een openbare weg worden doorsneden, betekent kavelconcentratie, en dat kan leiden tot indeling in een hogere nutsklasse. Feit is echter dat verzoeker ook op twee manieren profiteert van de onttrekking aan de openbaarheid. Én doordat hij meer cultuurgrond toegedeeld krijgt, én doordat hij hier inderdaad één groot perceel overhoudt. De toerekening is conform de WILG en bovendien, gelet op het voorgaande, niet onredelijk [146]&lt;/p&gt;&lt;h5&gt;6.3.4. Schade&lt;/h5&gt;&lt;p&gt;In het kader van de LGR kunnen vele soorten schade aan de orde komen. Het zou te ver voeren die hier te behandelen. Volstaan wordt met enkele voorbeelden. Een schade die in de LGR is opgenomen komt ten laste van de gezamenlijke eigenaren. De Rb. Noord-Nederland overweegt: &lt;/p&gt;&lt;blockquote&gt;‘Als algemeen uitgangspunt heeft te gelden dat indien verzoeker als gevolg van de herinrichting schade lijdt (of onbetwist zal lijden), deze schade via de LGR zal moeten worden gecompenseerd. Indien zij als gevolg van de herinrichting echter financieel voordeel heeft, dient dit voordeel te worden verrekend met de te lijden schade. Een andere benadering zou er immers toe leiden dat zij bij het enkel toekennen van schadevergoeding voordeel zou genieten op kosten van de gezamenlijke eigenaren in het blok en daarvoor biedt de Wilg geen grondslag.’.[147] &lt;/blockquote&gt;&lt;p&gt;Tot de te verrekenen voordelen behoort de waardestijging van een perceel als gevolg van het door de bestuurscommissie pachtvrij maken van dat perceel. Ook een door de provincie toegekende eenmalige subsidie voor functieverandering van landbouwgrond naar natuurgrond waarbij het de rechtbank is gebleken dat de toekenning van die subsidie een rechtstreeks gevolg is van de herinrichting, dient te worden verrekend met de vermogensschade die verzoekster lijdt door de waardedaling van haar perceel als gevolg van de herinrichting. Dat de subsidieverstrekking niet in het inrichtingsplan is opgenomen, maar later door de provincie is vastgesteld doet daar niet aan af.[148] Naar het oordeel van de rechtbank volgt dit uit het door verzoekster aangehaalde arrest De Groot/Ruilverkaveling Marshoek-Hoonhorst.[149] Voor het vergoed willen hebben van mogelijke toekomstige schade is de rechtbank van oordeel dat de LGR daartoe niet het instrument is.[150] &lt;/p&gt;&lt;p&gt;Uit het arrest Staat/Kuilboer[151] volgt dat de door een onrechtmatige daad (van de Staat) teweeggebrachte schade niet ten laste van de gezamenlijke eigenaren mag worden gebracht. Zij hebben immers aan die onrechtmatige daad part noch deel. De schadevergoedingen die ten laste kunnen worden gebracht van de eigenaren van de in de herverkaveling begrepen kavels, vinden hun grond niet in een aansprakelijkheid uit onrechtmatige daad, maar in de omstandigheid dat het hierbij steeds gaat om schade veroorzaakt door werken en maatregelen uitgevoerd in het belang van de landinrichting. Het stelsel van de landinrichting brengt mee dat degene die stelt dat hij als gevolg van een onrechtmatige daad, die in het kader van een landinrichting is gepleegd, schade heeft geleden, vergoeding van die schade langs de gewone weg via de burgerlijke rechter zal moet vorderen. Geheel in lijn hiermee is de overweging van de Rb. Noord-Nederland dat een schade die het gevolg is van (gesteld) onrechtmatig handelen door de bestuurscommissie naar het oordeel van de rechtbank niet via de LGR ten laste van de gezamenlijke eigenaren kan worden gebracht, maar door verzoeker op een andere wijze verhaald zal moeten worden. Verzoeker zal daarom in zoverre niet-ontvankelijk worden verklaard.[152] Opmerkelijk is dat in een andere zaak de Rb. Noord-Nederland overweegt dat de bestuurscommissie jegens verzoeker onrechtmatig heeft gehandeld en dat zijn bezwaar in zoverre terecht is. De toe te kennen schadevergoeding bedraagt € 866,- ten laste van de bestuurscommissie.[153] Hoewel deze zaak financieel niet veel voorstelt is er principieel wel wat op aan te merken. Zo is de uitspraak naar mijn mening in strijd met het arrest Staat/Kuilboer. Bovendien is de rechtbank niet bevoegd om in deze procedure schade ten laste van de bestuurscommissie te brengen. Art. 70 lid 1 Wilg schrijft immers voor dat de rechtbank (slechts) beslist omtrent de wijze waarop de LGR wordt gewijzigd.[154]&lt;/p&gt;&lt;p&gt;Als een beroep wordt gedaan op vergoeding van schade zal de rechter toetsen aan normaal maatschappelijk en/of bedrijfsrisico. Zo overweegt de rechtbank dat niet gezegd kan worden dat sprake is van dermate grote overlast als gevolg van de onkruiden op de naastgelegen ecologische verbindingszone, dat die niet geacht kan worden te vallen onder het normaal maatschappelijk en/of bedrijfsrisico.[155] Ook zal de rechtbank beoordelen of een gestelde schade het gevolg is van de landinrichting. Een ecologische verbindingszone ter plaatse van de eigendom van verzoeker kan niet worden beschouwd als een gevolg van de herinrichting, aangezien het inrichtingsplan (slechts) de uitwerking is van de planologische besluitvorming met betrekking tot de ecologische verbindingszone.[156] In een geval waarin de gemeente in de haar toegewezen strook nieuwe eiken heeft aangeplant komt verzoeker niet in aanmerking voor vergoeding van (toekomstige) schaduwschade, aangezien in het inrichtingsplan niet door verweerder is voorzien in de aanplant van de nieuwe eiken. Verzoeker zal zich tot de gemeente dienen te wenden, indien hij van mening is dat hij schade lijdt door de aangeplante bomen.[157] Eventuele milieuschade als gevolg van toedeling van tegenover de woning van verzoeker gelegen gronden aan een derde komt niet voor vergoeding in het kader van de LGR in aanmerking. Voor zover verzoeker meent dat deze derde zich niet houdt aan de milieuregels, kan hij zich tot burgemeester en wethouders wenden met het verzoek om daartegen handhavend op te treden. De uitvoeringscommissie staat hier buiten.[158] In laatstgenoemde zaak gaat verzoeker in cassatie. De Hoge Raad beslist dat verzoeker niet-ontvankelijk is in zijn cassatieberoep, omdat het verzoekschrift niet is ondertekend door een advocaat bij de Hoge Raad.[159] &lt;/p&gt;&lt;p&gt;Dat een verhoging van het beekpeil over het algemeen een vernatting van een aanliggend perceel tot gevolg heeft, acht de rechtbank wel aannemelijk. Maar of daardoor op het betreffende perceel geen houtproductie meer mogelijk is, volgt daaruit niet zonder meer. De uitvoeringscommissie heeft dat gemotiveerd betwist en ook namens het waterschap is gesteld dat houtproductie wel mogelijk is. De rechtbank kan onder die omstandigheden niet aannemen dat verzoeker schade heeft geleden die onder de LGR tot verrekening dient te leiden. Daarvoor had het op de weg van verzoeker gelegen om meer onderbouwd (bijvoorbeeld door middel van een deskundigenrapport) aan te tonen dat op zijn perceel de hogere (grond)waterstand concreet tot schade aan de houtopbrengst heeft geleid.[160]&lt;/p&gt;&lt;p&gt;Een met verzoeker overeengekomen beplantingsplan is volgens verzoeker niet goed uitgevoerd. Maatregelen voor herstel van de beplanting (inboeten, maaien) zijn door verzoeker van de hand gewezen, omdat hij schadevergoeding wenst te ontvangen. Nu nakoming nog mogelijk is en verzoeker geen ingebrekestelling (art. 6:82 BW) aan de uitvoeringscommissie heeft verzonden, is de uitvoeringscommissie niet in verzuim (art. 6:81 BW) geraakt. Verzoeker kan daarom geen aanspraak maken op vervangende schadevergoeding.[161] &lt;/p&gt;&lt;p&gt;Verzoeker meent dat tot haar vermogensschade ook de wettelijke rente hoort. Zij claimt bijtelling van de wettelijke rente met ingang van de datum van kavelovergang over alle posten tot vergoeding van schade. De rechtbank overweegt dat wettelijke rente pas verschuldigd is vanaf het moment dat de LGR is vastgesteld. Blijkens art. 74 Wilg geldt de onherroepelijk vastgestelde LGR als titel voor de daarin omschreven vorderingen.[162] &lt;/p&gt;&lt;h5&gt;6.3.5. Vergoeding voor kavelaanvaardingswerken&lt;/h5&gt;&lt;p&gt;Kavelaanvaardingswerken zijn werken die nodig zijn om een toegedeelde kavel tenminste op een met de ingebrachte percelen vergelijkbaar inrichtingsniveau te brengen. Dat betreft de grootte, vorm, ligging van het maaiveld en detailontwatering.[163] Dit houdt in dat werkzaamheden, als gevolg waarvan er een verbetering zou ontstaan in de vergelijking tussen inbreng en toedeling niet op basis van kavelaanvaarding behoeven te worden uitgevoerd of vergoed.[164] Dat geldt ook voor gronden in overbedeling. Voor deze gronden kan immers uit de aard van de zaak geen sprake zijn van een recht van dezelfde aard als waarvan in de inbrengsituatie sprake was.[165]&lt;/p&gt;&lt;p&gt;Het gaat dus om de vergelijking tussen inbreng en toedeling. De aanleg van drainage in het aan verzoeker toegedeelde perceel zal dat perceel waarschijnlijk over een langere periode bewerkbaar maken, maar waar het om gaat is of de bewerkbaarheid vergelijkbaar is met die van het ingebrachte perceel. Volgens de rechtbank heeft de uitvoeringscommissie voldoende aannemelijk gemaakt dat dat het geval is. Er bestaat derhalve geen recht op (vergoeding van) kavelaanvaardingswerken. Dat op het niet aan verzoeker toegedeelde buurperceel wel drainage is vergoed, komt (mede) omdat de eigenaar aan wie dit perceel is toegedeeld een beter bewerkbaar perceel heeft ingebracht.[166] Verzoeker kan aanspraak maken op vergoeding van werkzaamheden voor egalisatie van de aan hem toegedeelde gronden en voor drainage hiervan, om er zorg voor te dragen dat de toegedeelde gronden gelijkwaardig worden gemaakt aan de gronden die door hem zijn ingebracht.[167]&lt;/p&gt;&lt;p&gt;De uitvoeringscommissie kan met een eigenaar (verzoeker) zijn overeengekomen dat hij de kavelaanvaardingswerken zelf uitvoert. Dat wordt dan vastgelegd in een schriftelijke overeenkomst, waarbij het te vergoeden bedrag (afkoopsom) is vermeld. Gelet op de bepaling in de overeenkomst, dat betaling van de afkoopsom geschiedt ter finale kwijting, kan in beginsel geen aanspraak worden gemaakt op toekenning van een nadere vergoeding voor kavelaanvaardingswerken bij de LGR. Als vervolgens blijkt dat de uitvoering van de werken niet optimaal was, komt dat voor rekening van verzoeker. Het is de rechtbank niet gebleken dat sprake is van zodanig bijzondere omstandigheden, dat de uitvoeringscommissie verzoeker in redelijkheid niet aan de overeenkomst had mogen houden.[168] In het geval waarin verzoeker heeft ingestemd met de door verweerder uitdrukkelijk gestelde voorwaarde dat aanvullende kavelaanvaardingswerken niet in het kader van de LGR opnieuw aan de orde zouden worden gesteld, past het niet dat verzoeker vraagt om vergoeding van de kosten van door hem zelf ook nog uitgevoerde kavelwerkzaamheden.[169]&lt;/p&gt;&lt;p&gt;De overlast die het uitvoeren van kavelaanvaardingswerkzaamheden met zich brengt valt in beginsel binnen een algemeen aanvaard risico van een agrarisch ondernemer.[170]&lt;/p&gt;&lt;h5&gt;6.3.6. Erfdienstbaarheden&lt;/h5&gt;&lt;p&gt;In een herverkaveling kunnen erfdienstbaarheden worden geregeld, opgeheven of gevestigd.[171] GS handhaven of vestigen in het plan van toedeling erfdienstbaarheden indien niet door herverkaveling of uitvoering van inrichtingswerken aan de behoefte waarin deze rechten voorzien kan worden tegemoet gekomen.[172] Doorgaans gaat het dus om opheffing van erfdienstbaarheden en het voordeel dat het dienende erf van die opheffing geniet komt voor verrekening in aanmerking. Evenzo komt het nadeel voor het dienende erf bij vestiging van een erfdienstbaarheid voor verrekening in aanmerking.&lt;/p&gt;&lt;p&gt;Aan verzoeker is een kavel in vruchtgebruik toegedeeld. Deze kavel is ontsloten via een aan verzoeker in eigendom toegedeelde weg en een aan verzoeker in eigendom toegedeeld bospad. Het bospad is ook door verzoeker ingebracht. Er is een erfdienstbaarheid gevestigd over de weg en het bospad. Verzoeker heeft voor wat betreft de belasting van zijn eigendom met een erfdienstbaarheid geen vergoeding ontvangen. Voor wat betreft de weg overweegt de rechtbank dat verzoeker geen nadeel ondervindt. Het gaat hier om een aan de openbaarheid onttrokken en aan verzoeker toegedeelde weg. In de oude situatie kon iedereen van deze weg gebruikmaken en in de huidige situatie alleen de vruchtgebruiker van het verderop gelegen perceel. Voor wat betreft het bospad is het volgens de rechtbank anders. De vestiging van een beperkt recht, ook al is het thans nog verzoeker zelf die daarvan gebruik maakt als vruchtgebruiker van het heersende erf, betreft een verzwaring die invloed heeft op de waarde. Er dient hiervoor in de LGR een vergoeding te worden opgenomen.[173] Waar het daarentegen gaat om toegang tot bospercelen acht de rechtbank (hypothetische argumenten daargelaten) in redelijkheid niet aannemelijk dat de gevestigde erfdienstbaarheden een onverdraaglijke last zouden meebrengen, met daaraan gekoppeld een relevante waardevermindering van de gronden.[174] &lt;/p&gt;&lt;p&gt;In een herverkaveling is in nadere regels met betrekking tot erfdienstbaarheden voor de uitvoering van de regeling geen verschil gemaakt tussen een overpad op basis van een erfdienstbaarheid dan wel als feitelijk bestaande situatie. De bestuurscommissie heeft zich ook op het standpunt gesteld dat er in feitelijke zin niets is veranderd en er daarom geen grondslag voor een vergoeding is. De rechtbank is van oordeel dat art. 26 Bilg, noch art. 60 Wilg, waarop het bepaalde in art. 26 lid 2 aanhef en sub f en g Bilg is gebaseerd, grondslag biedt voor deze gelijkstelling van erfdienstbaarheid en feitelijke situatie en de rechtbank zal daarvan daarom niet uitgaan.[175]&lt;/p&gt;&lt;h3&gt;7. Proceskosten en kosten juridische en deskundige bijstand LGR&lt;/h3&gt;&lt;h4&gt;7.1. Zienswijzefase &lt;/h4&gt;&lt;p&gt;Vergoeding voor juridische en deskundige bijstand in de zienswijzefase is niet toewijsbaar. De LGR is een besluit dat wordt voorbereid met toepassing van de uov als bedoeld in afdeling 3.4 Awb, waarin geen plaats is voor een vergoeding van die kosten.[176] De Rb. Overijssel formuleert het iets voorzichtiger door in beginsel geen aanleiding te zien voor vergoeding van deze kosten.[177] Of door te oordelen dat dergelijke kosten in de regel niet voor vergoeding in aanmerking komen. Niet gebleken is dat sprake is van bijzondere omstandigheden op grond waarvan dit in dit geval anders zou moeten zijn.[178] In een andere zaak overweegt de rechtbank dat verzoekster niet nader heeft gemotiveerd waarom volgens haar in de zienswijzeprocedure de kosten van juridische bijstand en de kosten van de deskundige hadden moeten worden vergoed. De rechtbank is van oordeel dat deze grief ongegrond is.[179] &lt;/p&gt;&lt;h4&gt;7.2. Beroepsfase &lt;/h4&gt;&lt;p&gt;De rechter is op de voet van art. 289 Rv bevoegd ten gunste van elke partij een proceskostenveroordeling uit te spreken ten laste van een andere partij, indien laatstbedoelde partij ten opzichte van eerstgenoemde partij kan worden aangemerkt als in het ongelijk gesteld. Of in een bepaald geval aanleiding tot zodanige veroordeling bestaat, en zo ja, ten gunste van welke partij, is aan het inzicht van de feitenrechter overgelaten.[180] Onder proceskosten wordt begrepen griffierecht, salaris gemachtigde (forfaitair tarief) en deskundigenkosten. Bij een proceskostenveroordeling van verzoeker wordt slechts het door verweerder betaalde griffierecht in aanmerking genomen. Daarnaast kan verzoeker in de kosten van een door de rechtbank ingeschakelde deskundige worden veroordeeld. Een proceskostenveroordeling van verweerder kan op alle genoemde onderdelen betrekking hebben. De kosten van een door verzoeker ingeschakelde deskundige komen niet voor vergoeding in aanmerking indien hetgeen in het deskundigenrapport naar voren is gebracht voor de beoordeling van het beroep van verzoeker niet relevant is gebleken.[181] Als niet is gebleken van schriftelijke procesvoering van een mede ter zitting verschenen adviseur ziet de rechtbank in de aan verzoekster verleende bijstand ter terechtzitting geen aanleiding om de bestuurscommissie te veroordelen tot het betalen van salaris gemachtigde.[182] Voor de kosten van professionele gemachtigden geldt een forfaitair tarief volgens het door rechtbanken en hoven gehanteerde ‘Liquidatietarief rechtbank en hoven’. Naar het oordeel van de rechtbank is voor vergoeding echter geen plaats als (rechts)bijstand niet heeft plaatsgevonden door een professioneel gemachtigde waarbij geen kosten zijn betaald. De rechtbank sluit daarbij aan bij het ‘Besluit Proceskosten Bestuursrecht’.[183] &lt;/p&gt;&lt;p&gt;Voor wat betreft de proceskostenveroordeling hanteren de verschillende rechtbanken een eigen lijn. Als verweerder om een proceskostenveroordeling vraagt zal de Rb. Overijssel de verzoeker die op geen enkel onderdeel in het gelijk is gesteld veroordelen in de proceskosten van verweerder, zijnde het door verweerder betaalde griffierecht. De overige rechtbanken zien in zo’n geval aanleiding de proceskosten te compenseren in die zin, dat iedere partij de eigen kosten draagt.[184] Is verzoeker in het gelijk gesteld, dan zal de Rb. Oost-Brabant verweerder veroordelen in de proceskosten, ook als het beroep op de meeste punten ongegrond is verklaard. De overige rechtbanken zullen als partijen over en weer deels in het gelijk, deels in het ongelijk zijn gesteld de proceskosten compenseren in die zin, dat iedere partij de eigen kosten draagt.[185] Uiteraard zijn er uitzonderingen. Als de uitvoeringscommissie in de zienswijzefase de juiste informatie had verstrekt had een beroep wellicht voorkomen kunnen worden. De rechtbank ziet daarin aanleiding de uitvoeringscommissie te veroordelen in de proceskosten, ook al wordt het beroep ongegrond verklaard.[186] In een andere zaak geeft het beroep aanleiding tot wijziging van de LGR voor verzoeker. In zoverre is het beroep gegrond te achten. Echter, aangezien deze wijziging niet inhoudelijk voortkomt uit het beroep, maar de uitvoeringscommissie deze wijziging op eigen initiatief heeft voorgesteld, en het beroep overigens ongegrond zal worden verklaard, ziet de rechtbank aanleiding om de proceskosten van verzoeker te matigen.[187]&lt;/p&gt;&lt;h3&gt;8. Ten slotte&lt;/h3&gt;&lt;p&gt;De jurisprudentie met betrekking tot de LGR biedt een breed pallet aan onderwerpen. Dat is inherent aan de algehele financiële afwikkeling van de herverkaveling waarin de LGR dient te voorzien. De Wilg gaat straks op in de Omgevingswet. Het systeem van herverkaveling zal daarbij niet wezenlijk wijzigen. Dat betekent dat de onder de Wilg gewezen jurisprudentie – evenals de onder de Ruilverkavelingswetten en Landinrichtingswet gewezen jurisprudentie – van waarde blijft voor herverkaveling onder de Omgevingswet. Dat zou ook een stimulans moeten zijn voor de rechtbanken om meer dan nu het geval is beschikkingen te publiceren. &lt;/p&gt;</content><legacyfootnotes/><footnotes><footnote>1 Johan Heinen is werkzaam bij het Kadaster. Als gemachtigde van verweerder is hij betrokken geweest bij beroepszaken die in dit overzicht worden besproken. Dit artikel is op persoonlijke titel geschreven.</footnote><footnote>2 J. Heinen, ‘Overzicht landinrichtingsjurisprudentie 2007-2017: het inrichtingsplan’, &lt;span class="italic"&gt;TvAR&lt;/span&gt; 2017, nr. 12, p. 602-611; J. Heinen, ‘Overzicht landinrichtingsjurisprudentie 2007-2018: het ruilplan’, &lt;span class="italic"&gt;TvAR&lt;/span&gt; 2018, nr. 11, p. 542-557.</footnote><footnote>3 Zie voor een algemeen overzicht ook: J. Heinen, ‘Landinrichting als instrument voor duurzame gebiedsontwikkeling’, &lt;span class="italic"&gt;BR&lt;/span&gt; 2020/29.</footnote><footnote>4 Landinrichting zal met een aantal andere instrumenten van grondbeleid worden geïntegreerd in de Omgevingswet. Zie voor een overzicht van de voorgenomen wijzigingen: J. Heinen, ‘Landinrichting van de Wet inrichting landelijk gebied naar de Omgevingswet’, &lt;span class="italic"&gt;BR&lt;/span&gt; 2019/25.</footnote><footnote>5 In de jurisprudentie is de bestuurscommissie onder verschillende benamingen te vinden.</footnote><footnote>6 Daarnaast hebben de rechtbanken tot en met 2016 ook vonnissen gewezen in bezwaren tegen de LGR op basis van de Landinrichtingswet. Deze vonnissen blijven in dit overzicht buiten beschouwing.</footnote><footnote>7 HR 29 juni 2018, ECLI:NL:HR:2018:1020, r.o. 3.5.10 (&lt;span class="italic"&gt;LGR Saasveld-Gammelke&lt;/span&gt;), TvAR 2018/5944 met noot J.W.A. Rheinfeld.</footnote><footnote>8 HR 24 september 2010, ECLI:NL:HR:2010:BM9600, &lt;span class="italic"&gt;NJ &lt;/span&gt;2010/508 (&lt;span class="italic"&gt;Gemeente Groesbeek/Derks c.s.&lt;/span&gt;).</footnote><footnote>9 Rb. Overijssel 14 november 2018, C/08/211311/HA RK 17-212 (&lt;span class="italic"&gt;LGR Enschede-Zuid, Boekelo-Twekkelo&lt;/span&gt;).</footnote><footnote>10 Rb. Middelburg 12 mei 2004, ECLI:NL:RBMID:2004:AP0951, bekrachtigd in Hof ’s-Gravenhage 11 oktober 2007, ECLI:NL:GHSGR:2007:BB5881.</footnote><footnote>11 Op de post sub d (geldelijke verrekeningen voor de betrokken pachters) wordt hier niet ingegaan. Deze post speelt in de te bespreken jurisprudentie geen rol.</footnote><footnote>12 Het herverkavelingsblok is het gebiedsdeel waar herverkaveling plaatsvindt.</footnote><footnote>13 Rb. Overijssel 10 mei 2017, ECLI:NL:RBOVE:2017:5287, r.o. 4.3 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>14 De rechtbank verwijst naar: HR 22 juni 1988, ECLI:NL:HR:1988:AD0335, &lt;span class="italic"&gt;NJ&lt;/span&gt; 1988/929 (&lt;span class="italic"&gt;Noordhuis/Ruilverkaveling De Marne&lt;/span&gt;) en HR 20 september 2002, ECLI:NL:HR:2002:AE7843, &lt;span class="italic"&gt;NJ&lt;/span&gt; 2002/554 (&lt;span class="italic"&gt;Janse/Ruilverkaveling Hefshuizen&lt;/span&gt;).</footnote><footnote>15 Rb. Noord-Nederland 29 maart 2017, C/17/152244/HA RK 16-79 (&lt;span class="italic"&gt;LGR Zuidwolde- Noord, Beneden Egge, Blok West&lt;/span&gt;).</footnote><footnote>16 Rb. Noord-Nederland 24 december 2014, C/17/137034/HA RK 14-130 (&lt;span class="italic"&gt;LGR Peize&lt;/span&gt;); Rb. Noord-Nederland 8 april 2015, C/17/138373/HA RK 14-158 (&lt;span class="italic"&gt;LGR Swette-de Burd&lt;/span&gt;).</footnote><footnote>17 Art. 89 Wilg.</footnote><footnote>18 Art. 90 lid 1 Wilg.</footnote><footnote>19 HR 18 februari 2011, ECLI:NL:HR:2011:BO9770, r.o. 3.4 (&lt;span class="italic"&gt;Oudman/Ruilverkaveling Sauwerd&lt;/span&gt;).</footnote><footnote>20 Rb. Overijssel 24 november 2016, C/08/179868/HA RK 15-260 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>21 HR 20 november 2009, ECLI:NL:HR:2009:BJ7315, r.o. 3.3-3.4 (&lt;span class="italic"&gt;Moeskops/Ruilverkaveling Sint-Oedenrode&lt;/span&gt;)?.</footnote><footnote>22 Art. 90 lid 4 Wilg.</footnote><footnote>23 Wet van 25 november 2013, houdende wijziging van de Wet inrichting landelijk gebied (&lt;span class="italic"&gt;Stb.&lt;/span&gt; 2013, 513). Het artikel over de correctiefactor is op 1 januari 2014 in werking getreden.</footnote><footnote>24 Onder de Landinrichtingswet werd het op grond van de LGR verschuldigde bedrag omgezet in een landinrichtingsrente, welke gedurende 26 jaar werd geheven. De rente rustte als een zakelijke last op de percelen.</footnote><footnote>25 &lt;span class="italic"&gt;Kamerstukken II &lt;/span&gt;2012/13, 33 441, nr. 3, p. 24-26 (MvT).</footnote><footnote>26 HR 10 maart 2006, ECLI:NL:HR:2006:AU0846, r.o. 4.6 (&lt;span class="italic"&gt;Landinrichtingsrente&lt;/span&gt;). De Hoge Raad verwees de zaak naar het Hof Leeuwarden. Het gerechtshof paste vervolgens de correctiefactor toe op het saldo van de ten laste van belanghebbende komende basis- en verrekenposten. Dat is onjuist, want de correctiefactor heeft alleen betrekking op de basiskosten. Zie: Hof Leeuwarden 11 juli 2007, ECLI:NL:GHLEE:2007:BB0322, r.o. 5.6.</footnote><footnote>27 Rb. Overijssel 31 januari 2017, ECLI:NL:RBOVE:2017:365; Rb. Noord-Nederland 15 juni 2018, LEE 17/4139.</footnote><footnote>28 ABRvS 3 april 2019, ECLI:NL:RVS:2019:1010.</footnote><footnote>29 Art. 62 lid 1 aanhef en sub b en c Wilg.</footnote><footnote>30 In art. 30 Bilg is de uitzondering op deze regel te vinden.</footnote><footnote>31 Rb. Noord-Nederland 17 juni 2015, C/17/138996/HA RK 14-179 (&lt;span class="italic"&gt;LGR Zuidwolde-Noord, Beneden Egge, Blok Oost&lt;/span&gt;).</footnote><footnote>32 Rb. Oost-Brabant 19 augustus 2015, C/01/292679/EX RK 15-68 (&lt;span class="italic"&gt;LGR Wintelre-Oerle&lt;/span&gt;). In gelijke zin: Rb. Noord-Nederland 17 juni 2015, 138997 HA RK 14-180 (&lt;span class="italic"&gt;LGR Zuidwolde-Noord, Beneden Egge, Blok Oost&lt;/span&gt;); Rb. Oost-Brabant 4 december 2018, ECLI:NL:RBOBR:2018:6574 (&lt;span class="italic"&gt;LGR Weerijs-Zuid&lt;/span&gt;).</footnote><footnote>33 &lt;span class="italic"&gt;Kamerstukken II &lt;/span&gt;2005/06, 30 509, nr. 3, p. 87 (MvT).</footnote><footnote>34 &lt;span class="italic"&gt;Kamerstukken II &lt;/span&gt;2005/06, 30 509, nr. 3, p. 62 (MvT).</footnote><footnote>35 Art. 25 lid 1 Bilg.</footnote><footnote>36 Het is ook mogelijk om de waardeveranderingen in geld uit te drukken. In de praktijk gebeurt dat niet.</footnote><footnote>37 Art. 69-70 Wilg.</footnote><footnote>38 Art. 15 Rv.</footnote><footnote>39 Rb. Overijssel 22 december 2016, C/08/179777/HA RK 15-239 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>40 Rb. Noord-Nederland 8 april 2015, C/17/138284/HA RK 14-156 (&lt;span class="italic"&gt;LGR Swette-de Burd&lt;/span&gt;).</footnote><footnote>41 Rb. Overijssel 5 februari 2019, C/08/214112/HA RK 18-34 (&lt;span class="italic"&gt;LGR Enter-Ypelo&lt;/span&gt;).</footnote><footnote>42 Rb. Noord-Nederland 6 juli 2016, C/17/138284/HA RK 14-156 (&lt;span class="italic"&gt;LGR Swette-De Burd&lt;/span&gt;).</footnote><footnote>43 Rb. Overijssel 6 februari 2019, C/08/214412/HA RK 18-42 (&lt;span class="italic"&gt;LGR Enter-Ypelo&lt;/span&gt;).</footnote><footnote>44 Rb. Limburg 30 augustus 2017, C/03/227523/HA RK 16-231 (&lt;span class="italic"&gt;LGR Sarsven en de Banen&lt;/span&gt;).</footnote><footnote>45 Rb. Overijssel 3 september 2019, C/08/214412/HA RK 18-42 (&lt;span class="italic"&gt;LGR Enter-Ypelo&lt;/span&gt;).</footnote><footnote>46 Rb. Overijssel 24 juni 2019, C/08/214412/HA RK 18-42 (&lt;span class="italic"&gt;LGR Enter-Ypelo&lt;/span&gt;).</footnote><footnote>47 Rb. Overijssel 30 november 2016, C/08/179856/HA RK 15-257 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>48 Rb. Overijssel 25 januari 2017, C/08/179856/HA RK 15-257 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>49 Rb. Noord-Nederland 24 december 2014, C/17/136778/HA RK 14-121 (&lt;span class="italic"&gt;LGR Peize&lt;/span&gt;); Rb. Limburg 19 juli 2017, C/03/227518/HA RK 16-230 (&lt;span class="italic"&gt;LGR Sarsven en de Banen&lt;/span&gt;); Rb. Oost-Brabant 14 november 2018, ECLI:NL:RBOBR:2018:6565 (&lt;span class="italic"&gt;LGR Weerijs-Zuid&lt;/span&gt;); Rb. Oost-Brabant 14 november 2018, ECLI:NL:RBOBR:2018:6569 (&lt;span class="italic"&gt;LGR Weerijs-Zuid&lt;/span&gt;); Rb. Oost-Brabant 19 december 2018, ECLI:NL:RBOBR:2018:6572 (&lt;span class="italic"&gt;LGR Weerijs-Zuid&lt;/span&gt;); Rb. Overijssel 16 januari 2019, C/08/214115/HA RK 18-36 (&lt;span class="italic"&gt;LGR Enter-Ypelo&lt;/span&gt;).</footnote><footnote>50 Rb. Noord-Nederland 24 december 2014, C/17/137029/HA RK 14-126 (&lt;span class="italic"&gt;LGR Peize&lt;/span&gt;).</footnote><footnote>51 Rb. Oost-Brabant 2 januari 2019, C/01/335912/EX RK 18-118 (&lt;span class="italic"&gt;LGR Weerijs-Zuid&lt;/span&gt;). Zie voor de einduitspraak: Rb. Oost-Brabant 3 april 2019, ECLI:NL:RBOBR:2019:1957 (&lt;span class="italic"&gt;LGR Weerijs-Zuid&lt;/span&gt;).</footnote><footnote>52 Rb. Overijssel 14 oktober 2016, C/08/179584/HA RK 15-223, p.v. (&lt;span class="italic"&gt;LGR Saasveld-Gammelke&lt;/span&gt;); Rb. Noord-Nederland 28 februari 2017, C/17/152454/HA RK 16-83, p.v. (&lt;span class="italic"&gt;LGR Zuidwolde-Noord, Beneden Egge, Blok West&lt;/span&gt;).</footnote><footnote>53 Rb. Overijssel 7 december 2016, C/08/179681/HA RK 15-227 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>54 Rb. Overijssel (11 oktober 2017, C/08/200199/HA RK 17-54 (&lt;span class="italic"&gt;LGR Losser, Elsbeek-Overdinkel&lt;/span&gt;).</footnote><footnote>55 Rb. Overijssel 25 januari 2019, C/08/214114/HA RK 18-35 (&lt;span class="italic"&gt;LGR Enter-Ypelo&lt;/span&gt;).</footnote><footnote>56 Rb. Oost-Brabant 14 november 2018, ECLI:NL:RBOBR:2018:6569 (&lt;span class="italic"&gt;LGR Weerijs-Zuid&lt;/span&gt;); Rb. Oost-Brabant 22 november 2018, ECLI:NL:RBOBR:2018:6566 (&lt;span class="italic"&gt;LGR Weerijs-Zuid&lt;/span&gt;); Rb. Oost-Brabant 4 december 2018, ECLI:NL:RBOBR:2018:6574 (&lt;span class="italic"&gt;LGR Weerijs-Zuid&lt;/span&gt;); Rb. Oost-Brabant 4 december 2018, ECLI:NL:RBOBR:2018:6575 (&lt;span class="italic"&gt;LGR Weerijs-Zuid&lt;/span&gt;); Rb. Oost-Brabant 20 december 2018, ECLI:NL:RBOBR:2018:6580 (&lt;span class="italic"&gt;LGR Weerijs-Zuid&lt;/span&gt;).</footnote><footnote>57 Dat een pro forma beroepschrift rechtens zonder meer niet mogelijk is volgt uit: Hof ’s-Hertogenbosch 1 mei 2012, ECLI:NL:GHSHE:2012:BW5149.</footnote><footnote>58 Rb. Oost-Brabant 20 december 2018, ECLI:NL:RBOBR:2018:6580 (&lt;span class="italic"&gt;LGR Weerijs-Zuid&lt;/span&gt;).</footnote><footnote>59 Rb. Overijssel 8 januari 2019, C/08/214132/HA RK 18-39 (&lt;span class="italic"&gt;LGR Enter-Ypelo&lt;/span&gt;); Rb. Overijssel 6 februari 2019, C/08/214412/HA RK 18-42 (&lt;span class="italic"&gt;LGR Enter-Ypelo&lt;/span&gt;); Rb. Overijssel 4 maart 2020, C/08/214412/HA RK 18-42 (&lt;span class="italic"&gt;LGR Enter-Ypelo&lt;/span&gt;).</footnote><footnote>60 Rb. Oost-Brabant 16 december 2015, C/01/292647/EX RK 15-55 (&lt;span class="italic"&gt;LGR Wintelre-Oerle&lt;/span&gt;).</footnote><footnote>61 Rb. Overijssel 13 oktober 2016, C/08/179451/HA RK 15-217 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>62 Rb. Overijssel 11 oktober 2017, C/08/200199/HA RK 17-54 (&lt;span class="italic"&gt;LGR Losser, Elsbeek-Overdinkel&lt;/span&gt;).</footnote><footnote>63 Rb. Oost-Brabant 16 december 2015, C/01/292647/EX RK 15-55 (&lt;span class="italic"&gt;LGR Wintelre-Oerle&lt;/span&gt;).</footnote><footnote>64 Rb. Overijssel 11 januari 2017, C/08/179771/HA RK 15-237 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>65 Rb. Noord-Nederland 8 april 2015, ECLI:NL:RBNNE:2015:3696 (&lt;span class="italic"&gt;LGR Swette-de Burd&lt;/span&gt;).</footnote><footnote>66 Rb. Oost-Brabant 4 december 2018, ECLI:NL:RBOBR:2018:6574 (&lt;span class="italic"&gt;LGR Weerijs-Zuid&lt;/span&gt;).</footnote><footnote>67 Rb. Overijssel 14 november 2018, C/08/211311/HA RK 17-212 (&lt;span class="italic"&gt;LGR Enschede-Zuid, Boekelo-Twekkelo&lt;/span&gt;).</footnote><footnote>68 Rb. Oost-Brabant 20 december 2018, ECLI:NL:RBOBR:2018:6580 (&lt;span class="italic"&gt;LGR Weerijs-Zuid&lt;/span&gt;).</footnote><footnote>69 Art. 71 lid 2 Wilg.</footnote><footnote>70 Rb. Noord-Nederland 23 augustus 2017, C/17/156679/HA RK 17-52 (&lt;span class="italic"&gt;LGR Zuidwolde-Noord, Beneden Egge, Blok West&lt;/span&gt;); Rb. Overijssel 12 mei 2017, C/08/153819/HA RK 14-38 (&lt;span class="italic"&gt;LGR Olst-Wesepe&lt;/span&gt;).</footnote><footnote>71 Rb. Noord-Nederland 8 april 2015, C/17/138284/HA RK 14-156 (&lt;span class="italic"&gt;LGR Swette-de Burd&lt;/span&gt;).</footnote><footnote>72 Art. 67 lid 2 Wilg.</footnote><footnote>73 Rb. Noord-Nederland 24 december 2014, C/17/137035/HA RK 14-131 (&lt;span class="italic"&gt;LGR Peize&lt;/span&gt;). De rechtbank verwijst naar: HR 9 december 1998, ECLI:NL:HR:1998:AC1188, &lt;span class="italic"&gt;NJ&lt;/span&gt; 2000/480 (&lt;span class="italic"&gt;Ballast Nedam/Ruilverkaveling De Oude Jokse&lt;/span&gt;).</footnote><footnote>74 Rb. Oost-Brabant 16 december 2015, C/01/292647/EX RK 15-55 (&lt;span class="italic"&gt;LGR Wintelre-Oerle&lt;/span&gt;).</footnote><footnote>75 Rb. Noord-Nederland 29 maart 2017, C/17/152244/HA RK 16-79 (&lt;span class="italic"&gt;LGR Zuidwolde-Noord, Beneden Egge, Blok West&lt;/span&gt;).</footnote><footnote>76 Rb. Oost-Brabant 3 april 2019, ECLI:NL:RBOBR:2019:1793 (&lt;span class="italic"&gt;LGR Weerijs-Zuid&lt;/span&gt;).</footnote><footnote>77 Rb. Overijssel 11 oktober 2017, C/08/200199/HA RK 17-54 (&lt;span class="italic"&gt;LGR Losser, Elsbeek-Overdinkel&lt;/span&gt;).</footnote><footnote>78 Nota van toelichting bij besluit van 4 mei 2006 (Stb. 2006, 243).</footnote><footnote>79 Rb. Noord-Nederland 17 juni 2015, 138997 HA RK 14-180 (&lt;span class="italic"&gt;LGR Zuidwolde-Noord, Beneden Egge, Blok Oost&lt;/span&gt;).</footnote><footnote>80 Rb. Noord-Nederland 24 juni 2015, C/17/138994/HA RK 14-178 (&lt;span class="italic"&gt;LGR Zuidwolde-Noord, Beneden Egge, Blok Oost&lt;/span&gt;).</footnote><footnote>81 Rb. Overijssel 3 augustus 2017, C/08/198937/HA RK 17-42 (&lt;span class="italic"&gt;LGR Enschede-Noord, Lonnekermarke&lt;/span&gt;).</footnote><footnote>82 Rb. Oost-Brabant 4 december 2018, ECLI:NL:RBOBR:2018:6573 (&lt;span class="italic"&gt;LGR Weerijs-Zuid&lt;/span&gt;).</footnote><footnote>83 Rb. Overijssel 30 november 2016, C/08/179804/HA RK 15-248 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>84 Rb. Noord-Nederland 24 december 2014, C/17/137032/HA RK 14-128 (&lt;span class="italic"&gt;LGR Peize&lt;/span&gt;).</footnote><footnote>85 Rb. Overijssel 13 oktober 2016, C/08/179451/HA RK 15-217 (&lt;span class="italic"&gt;LGR Saasveld-Gammelke&lt;/span&gt;); Rb. Overijssel 4 november 2016, C/08/179854/HA RK 15-256 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>86 Zie bijvoorbeeld: Rb. Oost-Brabant 14 november 2018, ECLI:NL:RBOBR:2018:6579 (&lt;span class="italic"&gt;LGR Weerijs-Zuid&lt;/span&gt;).</footnote><footnote>87 Rb. Noord-Nederland 24 december 2014, C/17/137032/HA RK 14-128 (&lt;span class="italic"&gt;LGR Peize&lt;/span&gt;).</footnote><footnote>88 Rb. Oost-Brabant 6 januari 2016, C/01/292687/EX RK 15-70 (&lt;span class="italic"&gt;LGR Wintelre-Oerle&lt;/span&gt;).</footnote><footnote>89 Rb. Overijssel 3 oktober 2019, C/08/229559/HA RK 19-38 (&lt;span class="italic"&gt;LGR Noordwest Overijssel, Scheerwolde&lt;/span&gt;).</footnote><footnote>90 Rb. Oost-Brabant 6 januari 2016, C/01/292674/EX RK 15-67 (&lt;span class="italic"&gt;LGR Wintelre-Oerle&lt;/span&gt;).</footnote><footnote>91 Rb. Noord-Nederland 17 juni 2015, 138997 HA RK 14-180 (&lt;span class="italic"&gt;LGR Zuidwolde-Noord, Beneden Egge, Blok Oost&lt;/span&gt;).</footnote><footnote>92 Rb. Oost-Brabant 25 november 2015, C/01/292664/EX RK 15-61 (&lt;span class="italic"&gt;LGR Wintelre-Oerle&lt;/span&gt;).</footnote><footnote>93 Rb. Overijssel 16 januari 2019, C/08/214272/HA RK 18-40 (&lt;span class="italic"&gt;LGR Enter-Ypelo&lt;/span&gt;).</footnote><footnote>94 Rb. Overijssel 13 juni 2018, C/08/211811/HA RK 17-217 (&lt;span class="italic"&gt;LGR Enschede-Noord, Lonnekerland&lt;/span&gt;).</footnote><footnote>95 Rb. Oost-Brabant 6 januari 2016, C/01/292674/EX RK 15-67 (&lt;span class="italic"&gt;LGR Wintelre-Oerle&lt;/span&gt;).</footnote><footnote>96 Rb. Overijssel 5 februari 2019, C/08/214112/HA RK 18-34 (&lt;span class="italic"&gt;LGR Enter-Ypelo&lt;/span&gt;).</footnote><footnote>97 Rb. Overijssel 30 november 2016, C/08/179804/HA RK 15-248 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>98 Rb. Noord-Nederland 17 juni 2015, 138877 HA RK 14-167 (&lt;span class="italic"&gt;LGR Zuidwolde-Noord, Beneden Egge, Blok Oost&lt;/span&gt;).</footnote><footnote>99 Rb. Overijssel 11 januari 2017, C/08/179771/HA RK 15-237 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>100 Rb. Noord-Nederland 12 oktober 2016, C/17/148204/HA RK 16-30 (&lt;span class="italic"&gt;LGR Zuidwolde-Zuid&lt;/span&gt;).</footnote><footnote>101 Art. 68 lid 1 Wilg.</footnote><footnote>102 Rb. Limburg 26 juli 2017, C/03/227531/HA RK 16-232 (&lt;span class="italic"&gt;LGR Sarsven en de Banen&lt;/span&gt;).</footnote><footnote>103 Rb. Oost-Brabant 19 augustus 2015, C/01/292694/EX RK 15-74 (&lt;span class="italic"&gt;LGR Wintelre-Oerle&lt;/span&gt;).</footnote><footnote>104 Rb. Oost-Brabant 19 augustus 2015, C/01/292693/EX RK 15-73 (&lt;span class="italic"&gt;LGR Wintelre-Oerle&lt;/span&gt;).</footnote><footnote>105 Rb. Oost-Brabant 19 augustus 2015, C/01/293519/EX RK 15-88 (&lt;span class="italic"&gt;LGR Wintelre-Oerle&lt;/span&gt;).</footnote><footnote>106 Art. 68 lid 1 aanhef en sub b Wilg.</footnote><footnote>107 Art. 62 lid 1 aanhef en sub c Wilg.</footnote><footnote>108 Het niet-limitatieve karakter van de opsomming in art. 62 lid 1 aanhef en sub c Wilg, art. 68 lid 1 aanhef en sub b Wilg en art. 26 Bilg is bevestigd in: HR 29 juni 2018, ECLI:NL:HR:2018:1020, r.o. 3.5.6 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>109 Art. 29 Bilg.</footnote><footnote>110 Rb. Overijssel 19 juli 2017, C/08/179800/HA RK 15-246 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>111 Art. 27 Bilg.</footnote><footnote>112 Rb. Leeuwarden 7 mei en 3 september 1997, 289/1997, &lt;span class="italic"&gt;TvAR&lt;/span&gt; 1999/4945 (&lt;span class="italic"&gt;De Oude Jokse&lt;/span&gt;). In gelijke zin: Concl. A-G E.B. Rank-Berenschot, ECLI:NL:PHR:2013:CA0725, voetnoot 22 met een verwijzing naar literatuur.</footnote><footnote>113 J. Heinen, ‘Niet-agrarische meerwaarde bij landinrichting’, &lt;span class="italic"&gt;LTB&lt;/span&gt; 2019/18.</footnote><footnote>114 Rb. Oost-Brabant 4 december 2018, ECLI:NL:RBOBR:2018:6573 (&lt;span class="italic"&gt;LGR Weerijs-Zuid&lt;/span&gt;).</footnote><footnote>115 Rb. Oost-Brabant 4 december 2018, ECLI:NL:RBOBR:2018:6571 (&lt;span class="italic"&gt;LGR Weerijs-Zuid&lt;/span&gt;).</footnote><footnote>116 Rb. Oost-Brabant 4 december 2018, ECLI:NL:RBOBR:2018:6577 (&lt;span class="italic"&gt;LGR Weerijs-Zuid&lt;/span&gt;); Rb. Oost-Brabant 4 december 2018, ECLI:NL:RBOBR:2018:6578 (&lt;span class="italic"&gt;LGR Weerijs-Zuid&lt;/span&gt;).</footnote><footnote>117 De rechtbank verwijst naar: HR 7 mei 2010, ECLI:NL:HR:2010:BL9550 (&lt;span class="italic"&gt;X/Ruilverkaveling Den Ham-Lemele&lt;/span&gt;).</footnote><footnote>118 Rb. Oost-Brabant 4 december 2018, ECLI:NL:RBOBR:2018:6578 (&lt;span class="italic"&gt;LGR Weerijs-Zuid&lt;/span&gt;).</footnote><footnote>119 Rb. Oost-Brabant 10 december 2015, C/01/292665/EX RK 15-62 (&lt;span class="italic"&gt;LGR Wintelre-Oerle&lt;/span&gt;).</footnote><footnote>120 GS kunnen op grond van art. 8 lid 3 Bilg afwijkende maten hanteren.</footnote><footnote>121 Rb. Overijssel 14 november 2018, C/08/212634/HA RK 18-13 (&lt;span class="italic"&gt;LGR Enschede-Zuid, Boekelo-Twekkelo&lt;/span&gt;).</footnote><footnote>122 Rb. Oost-Brabant 4 december 2018, ECLI:NL:RBOBR:2018:6568 (&lt;span class="italic"&gt;LGR Weerijs-Zuid&lt;/span&gt;); Rb. Oost-Brabant 4 december 2018, ECLI:NL:RBOBR:2018:6574 (&lt;span class="italic"&gt;LGR Weerijs-Zuid&lt;/span&gt;); Rb. Oost-Brabant 4 december 2018, ECLI:NL:RBOBR:2018:6578 (&lt;span class="italic"&gt;LGR Weerijs-Zuid&lt;/span&gt;).</footnote><footnote>123 Rb. Oost-Brabant 25 november 2015, C/01/292664/EX RK 15-61 (&lt;span class="italic"&gt;LGR Wintelre-Oerle&lt;/span&gt;).</footnote><footnote>124 Rb. Oost-Brabant 4 december 2018, ECLI:NL:RBOBR:2018:6574 (&lt;span class="italic"&gt;LGR Weerijs-Zuid&lt;/span&gt;).</footnote><footnote>125 Rb. Overijssel 19 november 2018, C/08/212749/HA RK 18-14 (&lt;span class="italic"&gt;LGR Enschede-Zuid, Boekelo-Twekkelo&lt;/span&gt;).</footnote><footnote>126 HR 6 maart 2020, ECLI:NL:HR:2020:388 (&lt;span class="italic"&gt;LGR Enschede-Zuid, Boekelo-Twekkelo&lt;/span&gt;).</footnote><footnote>127 Concl. A-G W.L. Valk, ECLI:NL:PHR:2019:1148 bij HR 6 maart 2020 (&lt;span class="italic"&gt;LGR Enschede-Zuid, Boekelo-Twekkelo&lt;/span&gt;).</footnote><footnote>128 Rb. Overijssel 16 november 2016, C/08/179794/HA RK 15-242 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>129 Rb. Noord-Nederland 24 december 2014, C/17/137033/HA RK 14-129 (&lt;span class="italic"&gt;LGR Peize&lt;/span&gt;).</footnote><footnote>130 Rb. Noord-Nederland 17 juni 2015, C/17/138878/HA RK 14-168 (&lt;span class="italic"&gt;LGR Zuidwolde-Noord, Beneden Egge, Blok Oost&lt;/span&gt;).</footnote><footnote>131 Art. 2 Bilg.</footnote><footnote>132 Rb. Oost-Brabant 19 augustus 2015, C/01/292694/EX RK 15-74 (&lt;span class="italic"&gt;LGR Wintelre-Oerle&lt;/span&gt;).</footnote><footnote>133 Rb. Overijssel 23 november 2016, C/08/179848/HA RK 15-254 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>134 Rb. Overijssel 10 mei 2017, ECLI:NL:RBOVE:2017:5287, &lt;span class="italic"&gt;TvAR&lt;/span&gt; 2017/5894, m.nt. D.W. Bruil (&lt;span class="italic"&gt;LGR Saasveld-Gammelke&lt;/span&gt;) en HR 29 juni 2018, ECLI:NL:HR:2018:1020, &lt;span class="italic"&gt;TvAR&lt;/span&gt; 2018/5944, m.nt. J.W.A. Rheinfeld, &lt;span class="italic"&gt;NJ&lt;/span&gt; 2019/201, m.nt. E.W.J. de Groot (&lt;span class="italic"&gt;LGR Saasveld-Gammelke&lt;/span&gt;).</footnote><footnote>135 HR 29 juni 2018, ECLI:NL:HR:2018:1020, r.o. 3.5.5 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>136 Resp. HR 6 maart 2020, ECLI:NL:HR:2020:388 (&lt;span class="italic"&gt;LGR Enschede-Zuid, Boekelo-Twekkelo&lt;/span&gt;) en HR 6 maart 2020, ECLI:NL:HR:2020:382, &lt;span class="italic"&gt;TvAR&lt;/span&gt; 2020/8021, m.nt. J.W.A. Rheinfeld (&lt;span class="italic"&gt;LGR Enschede-Zuid, Broekheurne&lt;/span&gt;).</footnote><footnote>137 Rb. Overijssel 19 november 2018, C/08/212749/HA RK 18-14 (&lt;span class="italic"&gt;LGR Enschede-Zuid, Boekelo-Twekkelo&lt;/span&gt;).</footnote><footnote>138 Rb. Overijssel 12 december 2018, C/08/212629/HA RK 18-10 (&lt;span class="italic"&gt;LGR Enschede-Zuid, Broekheurne&lt;/span&gt;).</footnote><footnote>139 Concl. A-G W.L. Valk, ECLI:NL:PHR:2019:1148, par. 3.9 en 3.49 (&lt;span class="italic"&gt;LGR Enschede-Zuid, Boekelo-Twekkelo&lt;/span&gt;) en ECLI:NL:PHR:2019:1149, par. 4.9 en 4.49 (&lt;span class="italic"&gt;LGR Enschede-Zuid, Broekheurne&lt;/span&gt;).</footnote><footnote>140 Zie ook mijn kritiek hierop in: J. Heinen, ‘Samenloop van landinrichting en onteigening’, &lt;span class="italic"&gt;LTB&lt;/span&gt; 2019/47.</footnote><footnote>141 Met ruilklassen wordt hetzelfde bedoeld als met uitruilbaarheidsklassen en bodemgeschiktheidsklassen. In alle gevallen gaat het om een klasse-indeling op basis van (agrarische) bodemgeschiktheid.</footnote><footnote>142 Rb. Oost-Brabant) 22 november 2018, ECLI:NL:RBOBR:2018:6567 (&lt;span class="italic"&gt;LGR Weerijs-Zuid&lt;/span&gt;).</footnote><footnote>143 Rb. Overijssel 10 mei 2017, ECLI:NL:RBOVE:2017:5287 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>144 Rb. Noord-Nederland 9 maart 2016, C/17/138377/HA RK 14-160 (&lt;span class="italic"&gt;LGR Swette-de Burd&lt;/span&gt;).</footnote><footnote>145 Rb. Overijssel 6 februari 2019, C/08/214412/HA RK 18-42 (&lt;span class="italic"&gt;LGR Enter-Ypelo&lt;/span&gt;).</footnote><footnote>146 Rb. Overijssel 23 november 2016, C/08/179741/HA RK 15-234 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>147 Rb. Noord-Nederland 20 mei 2015, C/17/138824/HA RK 14-165 (&lt;span class="italic"&gt;LGR Swette-de Burd&lt;/span&gt;).</footnote><footnote>148 Rb. Noord-Nederland 20 mei 2015, C/17/138824/HA RK 14-165 (&lt;span class="italic"&gt;LGR Swette-de Burd&lt;/span&gt;); Rb. Noord-Nederland 19 augustus 2015, C/17/138824/HA RK 14-165 (&lt;span class="italic"&gt;LGR Swette-de Burd&lt;/span&gt;).</footnote><footnote>149 HR 9 januari 2009, ECLI:NL:HR:2009:BG1874, &lt;span class="italic"&gt;NJ&lt;/span&gt; 2009/42 (&lt;span class="italic"&gt;De Groot/Ruilverkaveling Marshoek-Hoonhorst&lt;/span&gt;).</footnote><footnote>150 Rb. Noord-Nederland 8 april 2015, C/17/138284/HA RK 14-156 (&lt;span class="italic"&gt;LGR Swette-de Burd&lt;/span&gt;).</footnote><footnote>151 HR 2 september 1994, ECLI:NL:HR:1994:ZC1432, &lt;span class="italic"&gt;NJ &lt;/span&gt;1995/660, m.nt. R.A. Morzer Bruyns, &lt;span class="italic"&gt;TvAR&lt;/span&gt; 1996/4790 (&lt;span class="italic"&gt;Staat/Kuilboer&lt;/span&gt;).</footnote><footnote>152 Rb. Noord-Nederland 27 mei 2015, C/17/138378/HA RK 14-161 (&lt;span class="italic"&gt;LGR Swette-de Burd&lt;/span&gt;).</footnote><footnote>153 Rb. Noord-Nederland 29 maart 2017, C/17/152495/HA RK 16-84 (&lt;span class="italic"&gt;LGR Zuidwolde-Noord, Beneden Egge, Blok West&lt;/span&gt;).</footnote><footnote>154 Zie in dit verband ook: HR 19 februari 2010, ECLI:NL:HR:2010:BK4463, &lt;span class="italic"&gt;NJ&lt;/span&gt; 2010/114 (&lt;span class="italic"&gt;Jannink c.s./Ruilverkaveling Haaksbergen&lt;/span&gt;).</footnote><footnote>155 Rb. Oost-Brabant 14 november 2018, ECLI:NL:RBOBR:2018:6569 (&lt;span class="italic"&gt;LGR Weerijs-Zuid&lt;/span&gt;).</footnote><footnote>156 Rb. Noord-Nederland 24 juni 2015, C/17/138994/HA RK 14-178 (&lt;span class="italic"&gt;LGR Zuidwolde-Noord, Beneden Egge, Blok Oost&lt;/span&gt;).</footnote><footnote>157 Rb. Oost-Brabant 16 december 2015, C/01/292647/EX RK 15-55 (&lt;span class="italic"&gt;LGR Wintelre-Oerle&lt;/span&gt;).</footnote><footnote>158 Rb. Overijssel 23 november 2016, C/08/179850/HA RK 15-255 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>159 HR 9 juni 2017, ECLI:NL:HR:2017:1063, &lt;span class="italic"&gt;RvdW&lt;/span&gt; 2017/669 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>160 Rb. Overijssel 10 mei 2017, ECLI:NL:RBOVE:2017:5287 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>161 Rb. Overijssel 19 november 2018, C/08/212631/HA RK 18-11 (&lt;span class="italic"&gt;LGR Enschede-Zuid, Boekelo-Twekkelo&lt;/span&gt;).</footnote><footnote>162 Rb. Overijssel 24 november 2016, C/08/179868/HA RK 15-260 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>163 W. van Berk, &lt;span class="italic"&gt;Collegedictaat Planologische Geodesie I&lt;/span&gt;, Delft: Technische Universiteit 1987, p. 90-91; L. Bomhof e.a. (red.), &lt;span class="italic"&gt;Wetgeving landelijk gebied&lt;/span&gt;, Deventer: Kluwer (losbl.), Aant. nr. IX.14, p. L. Toel. 172-182 (januari 1989).</footnote><footnote>164 Rb. Noord-Nederland 15 april 2015, C/17/138282/HA RK 14-154 (&lt;span class="italic"&gt;LGR Zuidwolde-Noord, Beneden Egge, Blok Oost&lt;/span&gt;).</footnote><footnote>165 Rb. Overijssel 11 januari 2017, C/08/179771/HA RK 15-237 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>166 Rb. Overijssel 20 juli 2017, C/08/199059/HA RK 17-44 (&lt;span class="italic"&gt;LGR Enschede-Noord, Lonnekermarke&lt;/span&gt;).</footnote><footnote>167 Rb. Overijssel 11 oktober 2017, C/08/200199/HA RK 17-54 (&lt;span class="italic"&gt;LGR Losser, Elsbeek-Overdinkel&lt;/span&gt;).</footnote><footnote>168 Rb. Overijssel 30 november 2016, C/08/179684/HA RK 15-229 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>169 Rb. Oost-Brabant 4 december 2018, ECLI:NL:RBOBR:2018:6574 (&lt;span class="italic"&gt;LGR Weerijs-Zuid&lt;/span&gt;).</footnote><footnote>170 Rb. Oost-Brabant 10 december 2015, C/01/292661/ EX RK 15-60 (&lt;span class="italic"&gt;LGR Wintelre-Oerle&lt;/span&gt;).</footnote><footnote>171 Art. 62 lid 1-2 Wilg.</footnote><footnote>172 Art. 20 lid 2 Bilg.</footnote><footnote>173 Rb. Overijssel 30 november 2016, C/08/179856/HA RK 15-257 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>174 Rb. Overijssel 26 oktober 2016, C/08/179846/HA RK 15-253 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>175 Rb. Noord-Nederland 17 juni 2015, C/17/138996/HA RK 14-179 (&lt;span class="italic"&gt;LGR Zuidwolde-Noord, Beneden Egge, Blok Oost&lt;/span&gt;).</footnote><footnote>176 Rb. Oost-Brabant 14 november 2018, ECLI:NL:RBOBR:2018:6569 (&lt;span class="italic"&gt;LGR Weerijs-Zuid&lt;/span&gt;).</footnote><footnote>177 Rb. Overijssel 11 oktober 2017, C/08/200199/HA RK 17-54 (&lt;span class="italic"&gt;LGR Losser, Elsbeek-Overdinkel&lt;/span&gt;).</footnote><footnote>178 Rb. Overijssel 11 januari 2017, C/08/179771/HA RK 15-237 (&lt;span class="italic"&gt;LGR Saasveld-Gammelke&lt;/span&gt;).</footnote><footnote>179 Rb. Oost-Brabant 4 december 2018, ECLI:NL:RBOBR:2018:6573 (&lt;span class="italic"&gt;LGR Weerijs-Zuid&lt;/span&gt;).</footnote><footnote>180 HR 18 januari 2013, ECLI:NL:HR:2013:BY0572.</footnote><footnote>181 Rb. Oost-Brabant 14 november 2018, ECLI:NL:RBOBR:2018:6569 (&lt;span class="italic"&gt;LGR Weerijs-Zuid&lt;/span&gt;).</footnote><footnote>182 Rb. Noord-Nederland 12 juli 2017, C/17/1524/HA RK 16-86 (&lt;span class="italic"&gt;LGR Zuidwolde-Noord, Beneden Egge, Blok West&lt;/span&gt;).</footnote><footnote>183 Rb. Overijssel 18 januari 2017, C/08/189078/HA RK 16-99 (&lt;span class="italic"&gt;LGR Olst-Wesepe&lt;/span&gt;).</footnote><footnote>184 Zie bijvoorbeeld: Rb. Oost-Brabant 22 november 2018, ECLI:NL:RBOBR:2018:6570 (&lt;span class="italic"&gt;LGR Weerijs-Zuid&lt;/span&gt;); Rb. Limburg 19 juli 2017, C/03/227092/HA RK 16-290 (&lt;span class="italic"&gt;LGR Sarsven en de Banen&lt;/span&gt;); Rb. Noord-Nederland 21 januari 2015, C/17/137031/HA RK 14-127 (&lt;span class="italic"&gt;LGR Peize&lt;/span&gt;).</footnote><footnote>185 Zie bijvoorbeeld: Rb. Overijssel 19 juli 2017, C/08/179800/HA RK 15-246 (&lt;span class="italic"&gt;LGR Saasveld-Gammelke&lt;/span&gt;); Rb. Overijssel 1 november 2018, C/08/212574/HA RK 18-4 (&lt;span class="italic"&gt;LGR Enschede-Zuid, Broekheurne&lt;/span&gt;); Rb. Limburg 20 juni 2019, C/03/227523/HA RK 16-231 (&lt;span class="italic"&gt;LGR Sarsven en de Banen&lt;/span&gt;).</footnote><footnote>186 Rb. Overijssel 18 januari 2017, C/08/189078/HA RK 16-99 (&lt;span class="italic"&gt;LGR Olst-Wesepe&lt;/span&gt;).</footnote><footnote>187 Rb. Overijssel 3 oktober 2019, C/08/229559/HA RK 19-38 (&lt;span class="italic"&gt;LGR Noordwest Overijssel, Scheerwolde&lt;/span&gt;).</footnote></footnotes><auteurs>mr. ing. J. Heinen</auteurs><published>2020-06-26 12:31:07</published><modified>2020-10-23 14:35:15</modified><editiondate>2020-06-26</editiondate><htmlpath>https://denhollander.info/artikel/16171</htmlpath></article>
</articles></edition>