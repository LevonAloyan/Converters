<edition><articles><article><jaar>1995</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/1995</searchword><id>6010</id><udhid>UDH:TvAR/6010</udhid><titel>Landbouw en water. Beleidsmatige en juridische aspecten van waterbeheer</titel><searchwords><searchword>TvAR 4/1995</searchword><searchword>UDH:TvAR/6010</searchword></searchwords><attachments><attachment><name>1995_nr 4_Artikel_Hall.pdf</name><extention>pdf</extention><url>https://denhollander.info/download/5819/ci</url></attachment></attachments><inleiding>INHOUD PREADVIES&#13;
1. Inleiding&#13;
2. Thema landbouw - water&#13;
2.1 Definiëring&#13;
2.2 Waterbeheer volgt functie&#13;
2.2.1 Samenvatting&#13;
2.3 Water als dragend element&#13;
2.4 Watersysteemdenken&#13;
2.5 Betrokken belangen&#13;
2.6 Duurzame landbouw&#13;
2.6.1 Natuur is voor-waarde&#13;
2.6.2 Landbouw blijft dominante factor&#13;
2.6.3 Landbouw tot 2015&#13;
2.6.4 Landinrichting&#13;
2.6.5 Afronding beleidsmatig gedeelte&#13;
3. Wetgeving&#13;
3.1 Waterschapswet&#13;
3.1.1 De plaats van het waterschap&#13;
3.1.2 Bestuurlijke organisatie, zeggenschap en bekostiging&#13;
3.1.3 Brede kijk&#13;
3.1.4 Samenvatting&#13;
3.2 Wet op de Waterhuishouding&#13;
3.2.1 Algemeen&#13;
3.2.2 Planstelsel, rechtskarakter&#13;
3.2.3 Uitvoeringsinstrumentarium waterkwantiteitsbeheerder&#13;
3.2.4 Specialiteitsbeginsel&#13;
3.2.5 Wetsvoorstel wijziging Wet op de Waterhuishouding&#13;
3.3 Waterbeheer en ruimtelijke ordening&#13;
3.3.1 Watersysteem en functietoekenning&#13;
3.4 Verbeteringen in planstelsel en juridisch instrumentarium&#13;
3.4.1 Planstelsel&#13;
3.4.2 Juridisch instrumentarium &#13;
3.5 Schade-aspecten&#13;
3.5.1 Vernattingsschade door verdrogingsbestrijding&#13;
3.5.2 Autonome vernattingsschade&#13;
3.5.3 Wildschade&#13;
3.5.4 Opmerkelijk geval&#13;
3.6 Samenvatting&#13;
1. INLEIDING&#13;
De landbouw, en met name landbouw die past in een duurzame ontwikkeling met behoud&#13;
van een goede concurrentiepositie, staat midden in de belangstelling. Water, in zijn hoedanigheid&#13;
van oppervlaktewater en grondwater, is drager van menselijke activiteiten in&#13;
het landelijk gebied. De waterkringloop is één van de fundamentele processen op aarde.&#13;
Water is mede-bepalend voor het klimaat en voedingsbodem voor mens, dier en plant.&#13;
Op het eerste gezicht lijkt het behandelen van waterbeheersaspecten onder het thema landbouw en&#13;
water onbegonnen werk, zeker in het licht van de omvang, die een preadvies redelijkerwijs kan&#13;
hebben om nog enigszins een uitgangspunt te kunnen vormen voor een discussie. Het is daarom&#13;
zaak enige structuur aan te brengen in de te behandelen onderwerpen.&#13;
Ik heb mijzelf daarom enige beperkingen opgelegd. Ik zal me concentreren op het landelijk gebied,&#13;
waar zich het grootste deel van de landbouwactiviteiten afspeelt. Vervolgens zal het waterschap, als&#13;
eerst verantwoordelijke voor de regionale en lokale waterstaatszorg, centraal staan. Wat de wettelijke&#13;
regelingen betreft zullen vooral de moderne beheerswetten: Wet Verontreiniging Oppervlaktewateren,&#13;
de Grondwaterwet, de Wet op de Waterhuishouding en de organieke Waterschapswet aan&#13;
de orde komen. Die laatste regelt onder andere de zeggenschap van de landbouwvertegenwoordigers&#13;
binnen het waterschap, alsmede de bekostiging van de waterstaatszorg door het waterschap. In&#13;
dat kader is het interessant te bezien in hoeverre de veranderende taakopvatting van het waterschap&#13;
als gevolg van het integrale waterbeheer volgens het watersysteemdenken heeft geleid of nog zal&#13;
leiden tot een andere weging van het specifieke en traditionele belang van het 'ongebouwd', te weten&#13;
vooral de agrarische sector. Voor het goede begrip: onder ongebouwd vallen ook de bos- en natuurterreinen.&#13;
Omdat de opvatting over de relatie landbouw-natuur in dit verband mede een rol kan&#13;
spelen, zal ook daaraan aandacht gegeven worden.&#13;
In het eerste deel van het preadvies zal vooral op de beleidsmatige aspecten van waterbeheer&#13;
ten dienste van de landbouw worden ingegaan. Daarna worden de juridische beheersinstrumenten&#13;
in kaart gebracht. Voor zover deze voortvloeien uit wet- en regelgeving&#13;
rond het waterkwaliteitsbeheer van oppervlaktewater en de kwantitatieve en kwalitatieve&#13;
zorg voor het grondwater is de apart afgedrukte tekst van de hand van mr. H.J.M. Havekes,&#13;
wnd. algemeen directeur van de Unie van Waterschappen en hoofd van de Afdeling&#13;
Algemene, Juridische en Bestuurlijke Zaken.&#13;
Centraal zal staan de vraag: wat is de positie van de regionale en lokale waterbeheerder&#13;
bezien vanuit een bestuurlijk-juridische invalshoek en wat zijn zijn mogelijkheden en beperkingen&#13;
bij het zo goed mogelijk behartigen van landbouwbelangen, voor zover die raken&#13;
aan de waterstaatkundige verzorging van het landelijk gebied. </inleiding><content>2. THEMA LANDBOUW-WATER&#13;
2.1 Definiëring&#13;
Waarom is het naar mijn opvatting noodzakelijk binnen het thema landbouw en water enige&#13;
mate van gelaagdheid aan te brengen? Landbouw en water zijn geen vergelijkbare&#13;
grootheden: water is randvoorwaardelijk voor het voortbestaan van leven op de aarde.&#13;
Water maakt deel uit van de drie-eenheid bodem - water - lucht. Van alle activiteiten die&#13;
de mens verricht is het voortbrengen van voedsel een bijzonder elementaire. Landbouw&#13;
heeft vanaf de eerste menselijke daden in zijn strijd om het voortbestaan bijgedragen aan&#13;
zijn overleven.&#13;
Tot op de dag van vandaag blijkt in de wereld dat daar waar bevolkingen er niet in slagen&#13;
continu te zorgen voor voedsel van voldoende kwaliteit, goed drinkwater inbegrepen,&#13;
hongersnood, ziekte en vroege sterfte aan de orde van de dag zijn. Landbouw in de ruime&#13;
zin van het woord is leven, omdat de vruchten die hij voortbrengt leven bestendigen.&#13;
Hoewel landbouw in de Van Dale allereerst omschreven wordt als 'akkerbouw, het bewerken van&#13;
het land om er veldvruchten van te oogsten, veldarbeid' ga ik in dit preadvies uit van landbouw in&#13;
economische zin, nader gedefinieerd als de totaliteit van 'veeteelt, weide-, tuinbouw, bosbouw en&#13;
akkerbouw'.1&#13;
Water is 'de meest algemene, over de gehele aarde verbreide vloeistof die, als zij zuiver is, geen&#13;
kleur, reuk of smaak heeft en welker moleculen uit twee atomen waterstof en één atoom zuurstof&#13;
bestaan'.&#13;
Omdat de waterbeheerder zich naast de zorg voor de waterkering vooral ook bezighoudt met de&#13;
zorg voor de waterhuishouding, wil ik de omschrijving van dat begrip niet onvermeld laten: -1.&#13;
transport en gebruik van water in het plantenrijk; -2. het opnemen en afgeven van water door de bodem&#13;
en het transport ervan in de bodem; -3. regeling van het gebruik van de beschikbare middelen&#13;
van watervoorziening voor de verschillende behoeften der samenleving.&#13;
Vooruitlopend op de behandeling van de Waterschapswet (Stb. 1991, 444) en de Wet op&#13;
de Waterhuishouding (Stb. 1989, 285), geef ik hier al aan dat de definiëring van het begrip&#13;
waterhuishouding wat concreter kan en moet zijn dan in de Van Dale; en, eveneens&#13;
niet onbelangrijk, dat deze onderling in genoemde wetten verschilt. Op grond van de&#13;
schriftelijke stukken moet in het kader van de Waterschapswet onder waterhuishouding&#13;
primair worden verstaan het kwantiteits- en kwaliteitsbeheer van oppervlaktewater en niet&#13;
- zoals in laatstgenoemde wet - de overheidszorg die zich richt op het op en in de bodem&#13;
vrij aanwezige water met het oog op de daarbij betrokken belangen. Door middel van&#13;
peilbeheer en de invloed daarvan op de grondwaterstand kan bij het kwantiteitsbeheer van&#13;
oppervlaktewater een relatie met het grondwaterbeheer ontstaan. Evenwel is de zorg voor&#13;
het grondwater ingevolge de Grondwaterwet (Stb. 1981, 392) een provinciale taak waar&#13;
het betreft het reguleren van het infiltreren van water in de bodem en het onttrekken van&#13;
grondwater.2 2.2 Waterbeheer volgt functie&#13;
De hiervoor aangegeven wens enige gelaagdheid in het preadvies aan te brengen komt&#13;
eveneens voort uit het volgende. De regionale en lokale waterbeheerder, verder te noemen&#13;
het waterschap, is op grond van het in art. 2, tweede lid Waterschapswet (Wsw) vastgelegde&#13;
decentralisatiebeginsel, primair verantwoordelijk voor de waterstaatszorg op regionaal&#13;
en lokaal niveau.&#13;
Waterschappen zijn openbare lichamen welke de waterstaatkundige verzorging in een&#13;
bepaald gebied ten doel hebben. De hoofdtaken die tot dat doel aan waterschappen zijn of&#13;
worden opgedragen betreffen de zorg voor hetzij de waterkering, hetzij de waterhuishouding,&#13;
hetzij beide.3 Eeuwenlang is de uitoefening van de waterhuishouding voor een belangrijk&#13;
deel in dienst gesteld van de agrarische belangen.4 Deel uitmakend van het&#13;
openbaar bestuur behartigt het waterschap het algemeen belang voor zover dat raakvlakken&#13;
vertoont met zijn functionele taakopdracht, te weten de waterstaatkundige verzorging&#13;
van het gebied. Het functioneel gedecentraliseerde waterschap behartigt niet alleen agrarische&#13;
belangen. Vooral de laatste vijf a tien jaar wordt het waterschap geacht zijn taak met&#13;
een bredere kijk te behartigen: geen nieuwe taken erbij, maar wel een andere taakinvulling.&#13;
5&#13;
Dat noopt tot een herbezinning van de waterschapsbesturen op de belangenafweging&#13;
die aan hun besluitvorming vooraf moet gaan. Behartiging van de waterschapstaken is&#13;
nooit doel op zich: het waterschap richt zich in zijn dienstverlening op de achterliggende&#13;
belangen, die met de taakuitoefening worden gediend. Maatschappelijke ontwikkelingen&#13;
en opvattingen kunnen leiden tot een gewijzigde inkleuring van de mate van belang van&#13;
een bepaalde belangencategorie bij een te nemen besluit.&#13;
Zo zal bij te treffen maatregelen de natuurwaarde een nadrukkelijker rol spelen dan dat&#13;
het voorheen het geval is geweest. Dit betekent dat agrarische belangen mede in dat ruimere&#13;
kader moeten worden gewogen.&#13;
Wellicht iets gechargeerd gezegd, maar voor een goed begrip verhelderend, kan de positie&#13;
van het waterschap als openbare instelling van functioneel bestuur in dit verband&#13;
worden omschreven als toenemend indifferent. Daarmee bedoel ik dat het bij zijn belangenafweging&#13;
moet inspelen op de behoeften van de samenleving ten aanzien van de aanwending&#13;
van kwantitatief en kwalitatief goed oppervlaktewater - en in het verlengde&#13;
daarvan - goed grondwater.6 Hoe het beschikbare water wordt gebruikt hangt vooral af&#13;
van beslissingen die bijvoorbeeld in het kader van de ruimtelijke ordening, het natuur- en&#13;
het milieubeleid en vooral ook het waterhuishoudingsbeleid door rijk, provincie en gemeente&#13;
worden genomen. Het waterschap voert de vooral via planvorming vastgelegde&#13;
beleidsbeslissingen uit en is daarmee volgend op de instellingen van algemeen bestuur,&#13;
rijk, provincie en gemeente. Gesproken wordt wel van het 'ingebed zijn van het functioneel bestuur in het algemeen&#13;
bestuur' ?&#13;
Juist door middel van de beleidsonderdelen van de mede-overheden die (deels) raken&#13;
aan de waterstaatszorg van het waterschap is te adstrueren dat ipso facto de beleidsopvattingen&#13;
van die mede-overheden de richting van waterschapsbeleid aangeven. Concreter&#13;
gezegd: de richting waarin de landbouw zich in ons land zal gaan bewegen bepaalt mede&#13;
de waterstaatkundige infrastructuur waarvoor het waterschap regionaal en lokaal een eerste&#13;
verantwoordelijkheid draagt. Het maakt bijvoorbeeld nogal een verschil of een voormalig&#13;
akkerbouwgebied wordt omgevormd tot tuinbouwgebied of voorlopig in de braak&#13;
wordt gelegd.&#13;
Het maakt eveneens verschil of in het kader van natuurbeleid een landbouwgebied met&#13;
een daarop toegesneden drooglegging wordt aangewezen als gebied waarin een plas-&#13;
/drassituatie zal worden gerealiseerd. Het waterbeheer zal ook verschillend van inhoud&#13;
zijn naarmate meer belang wordt gehecht aan het vasthouden van gebiedseigen water,&#13;
omdat het gebiedsvreemde water te afwijkend van samenstelling is of niet voldoet aan&#13;
daaraan te stellen kwaliteitseisen in relatie tot de functie (bestemming) van het betrokken&#13;
gebied. De functie blijkt met name uit het provinciale waterhuishoudingsplan en het uitvoerende&#13;
waterbeheersplan van het waterschap.&#13;
Een onderwerp dat in dit preadvies niet aan de orde komt, maar dat in de toekomst verder onderzoek&#13;
nodig maakt, is het volgende.&#13;
In hoeverre is de taak van het waterschap zó gebonden aan het behartigen van overwegend agrarische&#13;
belangen dat bij het - in een theoretisch model - geheel wegvallen van dat belang er 'als vanzelfsprekend'&#13;
ook geen wezenlijke taak meer is voor een waterkwantiteitsbeheerder. Of anders&#13;
gezegd: in hoeverre is het bestaansrecht van het waterschap vooral gekoppeld aan het agrarisch belang&#13;
in het landelijk gebied. Kan het evengoed functioneren als verzorger van - weer in theorie -&#13;
alleen natuur(terrein)belangen bij ontbreken van de landbouw? Hoe is dan met name de bekostiging&#13;
verzekerd, als die specifieke landbouwkundige bodemverzorging niet meer nodig is? Valt bij het&#13;
substantieel wegvallen van de landbouw het waterschapswerk toe aan rijk, provincie nieuwe stijl of&#13;
gemeente? Interessant in dit kader is de opvatting van boseigenaren en natuurbeschermers, dat ze&#13;
een premie van het waterschap zouden moeten hebben in plaats van een belastingaanslag, omdat&#13;
bossen het water zuiveren, langer vasthouden en bijdragen aan een goede grondwaterkwaliteit. 'We&#13;
zijn bondgenoten van het waterschap' (jhr. mr. H. de Beaufort, vice-voorzitter NVBE, zie Het&#13;
Waterschap 1995, p. 42). Kortom, werkt de terugloop van het aantal boerenbedrijven enerzijds&#13;
versterkend op de roep van natuurbeheerders op een - zacht gezegd -terugtreden van het&#13;
waterschap? Welke argumenten heeft het waterschap om zich in die nieuwe omgeving te&#13;
handhaven?&#13;
Vormt een eventueel overbrengen van de WVO-vergunning naar de integrale milieuvergunning&#13;
daarbij een extra bedreiging? (Zie daarover A. Freriks/M. Peeters in M + R 1994, p. 194) Of is het&#13;
veeleer zo dat juist het waterschap bij uitstek in de positie komt om voorop te lopen en dus&#13;
vernieuwend bezig te zijn, bij het ingang doen vinden van de notie dat met het vooraf beschermen&#13;
van natuurwaarden niet alleen de natuur maar juist ook een duurzame landbouw bij uitstek gediend&#13;
is? Wat dat betreft komt juist in het waterschap 'de kans' op hetzelfde moment als 'het gevaar'.&#13;
2.2.1 Samenvatting&#13;
Het waterschap is bij zijn taakuitoefening voor een groot deel afhankelijk van beleidsopvattingen&#13;
en -beslissingen van de mede-overheden rijk, provincie en gemeente. Daarnaast wordt het waterschap geacht oog te hebben voor een vrij groot aantal belangen die soms&#13;
tegenstrijdig zijn.&#13;
Een exponent daarvan is de waterstaatkundige verzorging van de bodem ten behoeve&#13;
van de landbouw zonder voorbij te gaan aan de gerechtvaardigde belangen die voortkomen&#13;
uit de noodzakelijke bescherming van natuurwaarden.&#13;
Niet gezegd kan worden dat de positie van de landbouw binnen het waterschap verzwakt&#13;
is. Wel is het agrarisch belang de laatste jaren geconfronteerd met belangen die&#13;
evenzeer om behartiging vragen.&#13;
Om op de genoemde"ontwikkelingen enig zicht te krijgen behandel ik kort de volgende&#13;
onderwerpen, omdat ze van direct of indirect belang kunnen zijn voor de wijze waarop de&#13;
waterbeheerder het (schaars) aanwezige water kan aanwenden ten behoeve van de vastgelegde&#13;
functie van een gebied. Water als dragend element in het landelijk gebied en de&#13;
(toestand van de) natuur als substraat en randvoorwaarde voor menselijke activiteit. Vervolgens&#13;
schrijf ik enkele hoofdzaken over de kring van belanghebbenden bij het waterbeheer&#13;
door de waterbeheerder, in casu het waterschap. Ten slotte bezie ik de landbouw op&#13;
weg naar meer duurzaamheid.&#13;
2.3 Water als dragend element&#13;
Water maakt deel uit van de natuur. In zoverre is een waterbeheerder onmiskenbaar ook&#13;
natuurbeheerder. De waterbeheerder draagt zorg voor de instandhouding van een gezond&#13;
fysisch, chemisch en biologisch milieu in de watervoorkomens. Waterbeheer is daarom zo&#13;
dynamisch, omdat water in gasvorm of in vloeibare vorm zich verplaatst, met alles wat&#13;
erin zit.&#13;
Het maakt deel uit van watersystemen, die zelf weer invloed uitoefenen op en ondergaan&#13;
van terrestrische systemen. Het gegeven dat slechts een kleine drie procent van het&#13;
water op aarde zoet is, maakt dat het een waardevolle (grond)stof is. Gezien de waterkringloop&#13;
zal er nooit een tekort aan water ontstaan, althans mondiaal gezien, maar zal&#13;
lang niet altijd op de gewenste plek voldoende water van een goede kwaliteit zijn. Dat&#13;
geeft een extra dimensie aan water als object van verdeling binnen waterstaatkundige eenheden,&#13;
binnen zelfstandig te sturen watersystemen. Waterverplaatsingen geschieden over&#13;
korte maar ook over grotere afstand. Rivieren bijvoorbeeld die door landen heengaan kunnen&#13;
vervuiling vergaand verplaatsen.&#13;
Tijdens de elfde Rijnconferentie (december 1994) hebben de ministers van de Rijnoeverstaten&#13;
besloten een nieuw verdrag ter bescherming van de Rijn te sluiten waarin wordt&#13;
gekozen voor een bredere, ecologische benadering (Stcrt. 1994/238, p. 4). De ministers&#13;
waren het er over eens dat het watersysteem slechts weer natuurlijk kan functioneren als&#13;
de sectorale benaderingen plaats maken voor een totale, interdisciplinaire aanpak. De ministers&#13;
zetten zich ervoor in dat 'de naleving van de goede landbouwkundige praktijken in&#13;
acht wordt genomen'.&#13;
Grondwatervoorkomens kunnen lijden onder vrij plaatselijke vervuilingsbronnen. Waar de bodem&#13;
een vaste plaats blijft innemen, verplaatst de vervuiling er in zich evenwel door middel van het erdoor&#13;
heen stromende water. In de jaren zeventig en daarvoor wordt, zoals de minister van VROM&#13;
in 1982 aangeeft, nog aangenomen 'dat de bodem een zo groot vermogen tot herstel bezit dat belasting&#13;
met allerlei stoffen en ingrepen vrijwel straffeloos kan geschieden. Hieruit kan geredelijk worden afgeleid dat een verantwoorde wijze om zich te ontdoen van giftige afvalstoffen die gevaarlijk&#13;
waren voor de volksgezondheid, bestond in het op deugdelijke wijze begraven daarvan, juist omdat&#13;
aldus zoveel mogelijk zou kunnen worden voorkomen dat mensen daarmee in aanraking kwamen'.8&#13;
Zoals we in ieder geval nu weten en naar sommigen beweren ook toen hadden kunnen weten, wordt&#13;
het grondwater bedreigd door toxische stoffen die naar beneden door de bodem doorsijpelen. Zo&#13;
wordt de mens via een omweg alsnog in de volksgezondheid bedreigd. Kortheidshalve verwijs ik&#13;
naar het NJB-themanummer 'Grootschalige milieuvervuiling in het verleden', waarin onder anderen&#13;
J.M. van Dunne een prikkelend9 artikel schrijft onder de titel: 'Wie sterk is mag dom zijn',&#13;
daarmee o.a. doelend op Shell, Philips-Duphar en Fasson. In ieder geval zijn de kwaliteitsproblemen&#13;
rond de kwaliteit van oppervlaktewater en grondwater de laatste jaren steeds beter in kaart gebracht&#13;
en is er een veranderende mentaliteit waar te nemen ten aanzien van de mogelijkheden, en&#13;
vooral ook onmogelijkheden die een watersysteem eigen zijn.&#13;
In de derde Nota Waterhuishouding (1989) en de recente Evaluatienota Water (1994) is te&#13;
lezen hoe gedacht wordt over de aanpak van kwaliteits- èn kwantiteitsproblemen.10 In tegenstelling&#13;
tot nog maar enkele jaren geleden, bestaat er nu een breed draagvlak om de&#13;
opgetreden verlaging van de grondwaterstand, die geresulteerd heeft in aanzienlijke verdroging&#13;
van delen van ons land, aan te pakken (zgn. Gebiedsgerichte bestrijding verdroging&#13;
als opvolgende regeling van de Regeling regionaal integraal waterbeheer).&#13;
Ecosystemen, en omdat ze daarvan deel uitmaken ook watersystemen, kennen mondiale,&#13;
continentale, landelijke, regionale en lokale dimensies. Het moge duidelijk zijn dat een&#13;
regionale of lokale waterbeheerder slechts op dat niveau ingrepen kan verrichten. Daarbij&#13;
dient evenwel bedacht te worden dat ingrepen in het ene beheersgebied gevolgen in het&#13;
andere beheersgebied kunnen hebben. Ook kan een regionale waterbeheerder geconfronteerd&#13;
worden met effecten die op een andere schaal of elders hun oorsprong vinden. Zo&#13;
zou het broeikaseffect kunnen leiden tot een zeespiegelrijzing die bovenop de 'normale'&#13;
verhoging van het zeewaterniveau komt. Dat heeft repercussies voor de zeewaterkeringhoogten.&#13;
2.4 Water systeemdenken&#13;
Water als mede-drager van het ecosysteem in het landelijk gebied heeft het grootste rendement&#13;
voor economie èn ecologie als het natuurlijk systeem in evenwicht is. Het waterschap&#13;
wordt in toenemende mate geconfronteerd met (herstel)werkzaamheden in het&#13;
waterstaatkundig systeem waar die balans verdwenen is. Integraal waterbeheer volgens&#13;
het watersysteemdenken is onvermijdelijk geworden om het natuurlijk fundament voor de&#13;
verschillende aanwendingsmogelijkheden van de bodem (dus ook ten behoeve van de&#13;
landbouw) te herstellen of te bewaren.&#13;
Omdat natuur, met als belangrijke component het water, fundament, dus voedingsbodem&#13;
en randvoorwaarde is voor dier, plant en de mens in zijn handelen, is het geen belang, maar een daaronder liggende waarde." Het aquatisch ecosysteem moet in zijn dynamiek&#13;
in evenwicht zijn. Alleen dan kan het duurzaam functioneren benut worden door de&#13;
mens ten gunste van zijn (voort)bestaan. Daaraan kan de regionale waterbeheerder weliswaar&#13;
een bescheiden, maar desalniettemin waardevolle bijdrage leveren.&#13;
In zijn bijdrage ter gelegenheid van het tien-jarig bestaan van de Vereniging voor Milieurecht12&#13;
heeft Van Wijmen aan de natuur en het milieu een aantal juridische karakteristieken toegeschreven:&#13;
1. Zij is een collectief of gemeenschapsgoed;&#13;
2. Zij is niet vatbaar voor 'juridische exclusiviteit';&#13;
3. Zij bezit zelf geen 'persona standi in judicio';&#13;
4. Zij fungeert randvoorwaardelijk en grensstellend;&#13;
5. Zij is niet vatbaar voor belangenafweging.&#13;
Juist die laatste eigen-aardigheid van natuurwaarden brengt met zich dat natuur geen belang is en&#13;
derhalve, zo schrijft Van Wijmen, niet wegstreepbaar is in een afwegingsproces. Het stemloze van&#13;
de natuur (het derde kenmerk) werkt hij uit in een artikel in Milieu en Recht, waar hij schrijft over&#13;
de verdediging van collectieve goederen.13&#13;
In het begin van dit onderdeel stelde ik vast dat een waterschap, voor zover het bij het waterstaatkundig&#13;
beheer bijdraagt aan een gezond watersysteem, binnen dat kader ook natuurbeheerder&#13;
is. Water is immers een dragend element van die natuur. Toch kan zo'n&#13;
uitspraak snel tot misverstanden leiden. Voor de zuiverheid van het betoog moeten twee&#13;
zaken gescheiden worden. Allereerst de opvatting dat de natuur, voor zover er waterbeheersaspecten&#13;
bij zijn betrokken die het waterschap reglementair tot zijn verantwoordelijkheid&#13;
moet rekenen, geen belang is dat van een zelfde orde is als het belang van dè&#13;
landbouw, dè huizenbezitter, dè industrieel of de ingezetene, maar randvoorwaardelijk is&#13;
voor hun benutting van de bodem of voor hun woon-, werk- en leefklimaat in het waterschapsgebied.&#13;
Daarmee geef ik een andere inkleuring, een andere positie aan de natuur, die vaak nog&#13;
als nevengeschikt 'belang' wordt gekwalificeerd naast bijvoorbeeld landbouw-, industrieof&#13;
recreatiebelang. Daarnaast speelt de beperkte taakstelling een rol.&#13;
Eén en ander neemt namelijk niet weg dat het waterschap géén landschaps- of natuurbeheerder&#13;
is. Het waterschap moet de waterstaatkundige condities scheppen of in stand&#13;
houden voor het treffen van specifieke verdergaande maatregelen door andere instanties&#13;
die met taken op andere zorggebieden zijn belast. De brede kijk van het waterschap op&#13;
zijn taakuitoefening gaat niet zover dat het bestuurlijk verantwoordelijk is voor de actieve&#13;
behartiging van alle belangen die bij het watersysteem zijn betrokken, zoals milieubeheer,&#13;
ruimtelijke ordening en landinrichting.14 Wel schept het waterschap waterstaatkundige voorwaarden, die zelf weer de basis kunnen vormen voor beleid en beheer van medeoverheden.&#13;
De brede kijk zal ertoe leiden dat aan de natuurwaarden als vanzelfsprekend&#13;
(impliciet) aandacht wordt geschonken, omdat dat zowel goed is voor de natuur zelf als&#13;
voor de sectorale belangen zoals met name de landbouw, die van een gezonde natuur afhankelijk&#13;
zijn.&#13;
De minister van Verkeer en Waterstaat heeft bij de behandeling van de Waterschapswet in de&#13;
Tweede Kamer nog eens benadrukt 'dat waterschappen bij de uitoefening van hun waterstaatkundige&#13;
taak een brede kijk hebben en dat zij andere belangen - zeker die van natuur en milieu - steeds&#13;
zwaar laten wegen'.&#13;
Mijn vertaling van het woordje 'steeds' is dat aan het randvoorwaardelijk element van de natuur in&#13;
beginsel bij elk besluit dat zich daarvoor leent ten volle aandacht wordt geschonken. De voortvarendheid&#13;
waarmee waterschapsbesturen inspelen op mogelijkheden tot behoud of regeneratie van&#13;
(waterstaatkundige) natuurwaarden, sterkt mij in die gedachte. Bovendien wordt met name door de&#13;
agrarische belangencategorie ingezien dat een gezond en evenwichtig watersysteem de beste garantie&#13;
biedt voor een duurzame landbouw.&#13;
Op de wijze waarop het waterschap de verschillende waarden en belangen weegt, kom ik&#13;
nader terug bij de behandeling van het planstelsel van de Wet op de Waterhuishouding&#13;
(Wwh). Van cruciaal belang daarbij is de functie die het provinciaal waterhuishoudingsplan&#13;
aan het betreffende oppervlaktewater heeft toegekend.&#13;
Het waterhuishoudingsplan moet afgestemd zijn op de ruimtelijke bestemming van het&#13;
betrokken gebied. Daarbij kunnen de ene keer natuur en landschap primair zijn gesteld, de&#13;
andere keer de agrarische belangen.&#13;
2.5 Betrokken belangen&#13;
In het waterschapsbestuur zit een reglementair bepaald aantal vertegenwoordigers van belangencategorieën&#13;
die bestaan uit degenen die krachtens eigendom, bezit of beperkt recht&#13;
het genot hebben van ongebouwde onroerende zaken en - hoewel deze categorie slechts&#13;
in een aantal provincies reglementair is mogelijk gemaakt - degenen die krachtens een&#13;
door de Grondkamer goedgekeurde pachtovereenkomst het gebruik hebben van ongebouwde&#13;
onroerende zaken. Daarnaast zijn er nog - kort gezegd - zakelijk genothebbenden&#13;
van gebouwde onroerende zaken, ingezetenen en zakelijk of persoonlijk gerechtigden&#13;
tot gebouwde bedrijfsruimten.&#13;
De beperking vloeit logischerwijze voort uit het onderwerp van het preadvies: landbouw&#13;
en water. Met name evenwel ingezetenen hebben ook een rechtstreeks en continu&#13;
belang bij de waterschapstaakuitoefening. Zij hebben een positief belang bij de zorg voor&#13;
de waterkering en de gehele kwantitatieve en kwalitatieve waterhuishouding in verband&#13;
met het wonen, werken en recreëren.15&#13;
Het belang bij een uit oogpunt van natuurwaarden gezond watersysteem ligt niet alleen&#13;
bij de ongebouwde ingelanden, maar evenzeer bij de ingezetenen. De ongebouwden hebben&#13;
evenwel een meer specifiek belang bij een goed voortbrengend vermogen van de&#13;
grond, met adequate waterstaatkundige voorzieningen (drooglegging, watertoevoer, goede waterkwaliteit). De ingezetenen hebben een meer algemeen belang bij een gezond watersysteem,&#13;
met name toe te spitsen op bijvoorbeeld recreatieve activiteiten.&#13;
Integraal waterbeheer als beleidsconcept doet derhalve recht aan een grote groep ingelanden,&#13;
die elk vanuit een eigen invalshoek baat kunnen hebben bij een verantwoord beheer&#13;
van het waterschapsgebied.&#13;
Enigszins tegen mijn opvatting dat natuur een waarde is en geen belang, wordt gesproken&#13;
van agrarische belangen en belangen van natuur, landschap en recreatie. Op die gebruikelijke&#13;
terminologie doorgaand is het niet zo dat met name agrarische belangen&#13;
zwaarder zouden wegen dan de andere genoemde belangen. Zoals gezegd maakt de ruimtelijke&#13;
bestemming en vervolgens de waterhuishoudkundige functie uit, waarop het waterschap&#13;
de waterstaatkundige verzorging primair richt. Dat zal in het ene geval een&#13;
agrarisch primaat opleveren, in het andere een natuurwetenschappelijk of landschappelijk&#13;
primaat. De jurisprudentie, die ik vooral bij het peilbesluit ex art. 16 Wwh zal vermelden,&#13;
brengt de verschuiving binnen de belangenafweging in beeld.&#13;
Daarnaast verdient vermelding dat ook belangen, die geen vertegenwoordiging in het&#13;
bestuur vinden, door het waterschap bij de afwegingen betrokken dienen te worden. Alles&#13;
evenwel binnen de randvoorwaarde dat er een relatie bestaat met de waterstaatkundige&#13;
taakopdracht.&#13;
Op de ontwikkelingen rond de belangenafweging kom ik bij de behandeling van de&#13;
Waterschapswet terug. Waar het me in deze fase van het preadvies om te doen is, is de&#13;
sterk vergrote aandacht voor belangen die men vroeger niet of nauwelijks bij het beheer&#13;
en de besluitvorming heeft betrokken, omdat ze - naar de toenmalige wijze van zien -&#13;
geen (zichtbare) relatie vertoonden met de specifieke voorzieningen die het waterschap&#13;
geacht werd te treffen voor het agrarisch belang.&#13;
Bij de bespiegelingen die ik in dit preadvies zal geven, wil in één uitgangspunt nog&#13;
eens benadrukken (zie ook: Het Waterschap 1995, p. 85 'Een hoogleraar maakt geen beleid,&#13;
maar geeft impulsen'). Bij alle waarden en belangen die gewogen moeten worden,&#13;
heeft het veiligheidsbelang de hoogste prioriteit. We zullen moeten accepteren dat élke&#13;
activiteit in ons land illusoir wordt als er geen veilige, goed onderhouden waterkeringen&#13;
zijn. Het zal onvermijdelijk zijn bepaalde natuurwaarden op te offeren op de stroken land&#13;
die de dijken vormen. Met vijftien miljoen mensen leven in een hoogontwikkelde samenleving&#13;
in een delta, die mede afhankelijk is van ontwikkelingen in andere (buur)landen,&#13;
kan alleen wanneer het land veilig is achter betrouwbare dijken. Juist omdat de achteruitgang&#13;
van de kwaliteit van dijken een sluipend proces is, dient de dijkbeheerder nooit te&#13;
'marchanderen' met het adequaat onderhouden en op hoogte brengen van dijken. En de&#13;
samenleving moet het de dijkbeheerder mogelijk maken die verantwoordelijkheid voor&#13;
zijn dijken waar te maken. Van de 560 km te verbeteren rivierdijken is een substantieel&#13;
deel zo slecht dat de veiligheid van de bewoners in gevaar is (UvW, persbericht 187). Dat&#13;
kan en mag niet zo zijn (zie Eindverslag ontwerp-Wet op de Waterkering, TK 1994-1995,&#13;
21195, nr. 11, p. 5 en 6). Zie: Deltawet Grote Rivieren en de toelichting daarop. Zie ook&#13;
Deltaplan Grote Rivieren (Min. van Verkeer en Waterstaat, 13 februari 1995). 2.6Duurzame landbouw 2.6.1&#13;
Natuur is vóór-waarde&#13;
Het hiervoor beschreven uitgangspunt dat natuur geen (sectoraal) belang is maar een&#13;
waarde die fundament is voor benutting ten behoeve van diverse belangen, is vrij principieel.&#13;
Als natuur een belang is staat het in een reeks van gelijkwaardige belangen, waarbij&#13;
dan het ene dan het andere prevaleert. Dat zou kunnen leiden tot het in ruimtelijk opzicht&#13;
scheiden van landbouw en natuur en wel zo dat speciaal in gebieden met een landbouwkundige&#13;
bestemming weinig of niets aan de instandhouding van natuur- of milieuwaarden&#13;
behoeft te worden gedaan.&#13;
Als natuur een vóór-waarde is voor nuttige aanwendingen, zal het belang dat het primaat&#13;
heeft, bijvoorbeeld het agrarische, het landschappelijke of het recreatieve belang, behartigd&#13;
worden met inachtneming van die vóór-waarde. De laatste opvatting wint steeds&#13;
meer terrein. Oorspronkelijk bestond 'natuurbescherming' overwegend uit het verwerven&#13;
van gronden, terwijl de landbouw die gronden liever niet aan het areaal wilde onttrekken.&#13;
Met de komst van de Relatienota kregen landbouwers een rol bij de bescherming van natuur&#13;
en landschap op het agrarisch bedrijf, waarmee het agrarisch natuurbeheer zijn intrede&#13;
deed.16&#13;
In het Natuurbeleidsplan is aangegeven hoe de versnippering van natuurgebieden kan&#13;
worden tegengegaan: o.a. via de EHS, de ecologische hoofdstructuur, die een duurzame&#13;
basis kan bieden voor de in (inter)nationaal opzicht belangrijk geachte ecosystemen en&#13;
soorten door middel van kerngebieden, natuurontwikkelingsgebieden en verbindingszones.&#13;
17&#13;
Met de nieuwe beleidsconcepten inzake verweving van natuur en landbouw zijn stappen&#13;
gezet op de weg naar een volledig geïntegreerde landbouw, waarmee ik bedoel dat&#13;
ecologie en economie harmonieus samengaan.&#13;
Opvallend is, maar dit terzijde, dat wat plannenmakers moeizaam als gedachtengoed&#13;
geaccepteerd krijgen, de consument, in ons land en erbuiten, snel voor elkaar krijgt (tomaten,&#13;
vleesproduktie). De boer moet uit concurrentie-overwegingen om en ontmoet tegelijkertijd&#13;
de natuurlijke grenzen aan zijn bedrijfsvoering. Natuur en markt bepalen de&#13;
route naar een duurzame landbouw, al zal de te gane route nog vol hindernissen zijn.18&#13;
2.6.2. Landbouw blijft dominante factor&#13;
Voordat ik een enkel woord wijd aan de duurzame landbouw is het goed nog eens te benadrukken&#13;
welke omvang de oppervlakte agrarisch gebruik eigenlijk heeft. In 1950 was&#13;
het 2,5 miljoen hectare, in 1989 2,4 miljoen hectare, als percentage van het totale grondgebruik&#13;
76,2 respectievelijk 70,3%. De teruggang is relatief beperkt, zeker in het licht bezien van de veranderingen van de afgelopen halve eeuw. Tussen 1970 en 1979 daalde het&#13;
landbouwareaal met 0,5% per jaar, tussen 1979 en 1989 slechts met 0,2% per jaar. Binnen&#13;
het agrarisch gebruik is het aandeel van grasland en voedergewassen in 1993 65%, het&#13;
aandeel bouwland is na een terugloop stabiel sinds 1980, namelijk 29%. Opengrondtuinbouw&#13;
komt op 5,1%, glastuinbouw is sinds 1950 gestegen van 0,1% naar 0,5%.&#13;
De oppervlakte bos was in 1950 240 000 ha en in 1980 300 000 ha, dat is 9% van de&#13;
totale Nederlandse grondoppervlakte, exclusief de wateroppervlakte, van bijna 3,4 miljoen&#13;
ha.&#13;
Hoewel naar verwachting de oppervlakte agrarisch grondgebruik in de toekomst zal&#13;
dalen19, wordt nog steeds veruit het grootste deel van het Nederlands grondgebied voor de&#13;
agrarische produktie gebruikt. En als landbouw in ruime zin wordt opgevat, vindt vooral&#13;
een verschuiving binnen de landbouw plaats: van agrarisch gebruik naar de aanleg van&#13;
bos en natuurterreinen. De oppervlakte natuurlijk terrein is vanaf 1950 tot 1989 gedaald&#13;
van 260 000 ha tot 140 000 ha (van 8,0 tot 4,2%).20&#13;
Landbouw is een belangrijke drager van economische activiteiten en leefbaarheid in&#13;
het landelijke gebied. Omdat water van voldoende hoeveelheid en kwaliteit daarbij een&#13;
onmisbare produktiefactor is, is het voor de waterbeheerder op zijn minst interessant de&#13;
ontwikkelingen te volgen van een sector die voor een belangrijk deel het gezicht van het&#13;
landelijk gebied bepaalt, en daarmee de waterstaatkundige infrastructuur. Dit betekent&#13;
overigens niet dat het functioneel gedecentraliseerde waterschap vanuit zijn beperkte&#13;
taakstelling richting kan geven aan ontwikkelingen. Daarvoor is het niet in de positie.&#13;
Evenwel is het onmiskenbaar dat het waterschap via bijvoorbeeld landinrichtingsprojecten,&#13;
speciale integrale waterbeheers- of anti-verdrogingsprojecten of vanuit het provinciale&#13;
waterhuishoudingsplan geïnitieerde speciale projecten geconfronteerd wordt met en&#13;
betrokken raakt bij afwegingen, die aan de uitvoering van plannen vooraf gaan. Als van&#13;
waterschapsbestuurders een brede kijk op hun taakuitoefening wordt verwacht, moet die&#13;
kijk gevoed worden door een breed spectrum van informatie, interesse en betrokkenheid.&#13;
Het ingebed zijn van het functioneel in het algemeen bestuur heeft niet alleen staatsrechtelijke&#13;
en bestuurlijke aspecten, maar evenzeer beleidsmatige. De verwevenheid tussen&#13;
de beleidsterreinen ruimtelijke ordening, water, milieu en natuur en landschap zal in&#13;
de nabije toekomst steeds verder toenemen. Ik verwijs hier slechts naar de plannen om te&#13;
komen tot integrale plannen voor de fysieke leefomgeving.&#13;
Het lijkt of met alle aandacht voor natuurwaarden, gerelateerd aan de agrarische produktie, er niets&#13;
meer goed is aan wat de agrarische ondernemer in zijn bedrijfsvoering doet. De positieve&#13;
discriminatie van natuur wordt bevorderd door een aantal, in de tijd samenkomende maatregelen.&#13;
Ik noem onder andere21: - het bij het beheer zonodig verlaten van enkelvoudige functies ten gunste van het bestemmen tot&#13;
meerdere functies tegelijk, bijvoorbeeld 'landbouwgebied met hoge natuurlijke en/of landschap&#13;
pelijke waarden';&#13;
- omdat effecten van de landbouwkundige bedrijfsvoering tot ver buiten het bedrijf de kwaliteit&#13;
van bodem, water en lucht kon aantasten, wordt het mogelijk de nieuwe medegebruiksfunctie&#13;
'bodem- en milieubeschermingsgebieden' aan te wijzen: de boer moet zijn bedrijfsvoering aan&#13;
passen; ik noem hier het begrip 'cross-compliance': bij discussies over het Europees Gemeen&#13;
schappelijk Landbouwbeleid wordt in toenemende mate gesproken over een integratie van&#13;
natuur- en milieudoelstellingen, met name door steun aan producenten mede afhankelijk te ma&#13;
ken van randvoorwaarden die natuur en milieu ten goede komen;&#13;
- de behoefte aan 'natuurlijke' landbouwprodukten, die leiden tot meer geïntegreerde landbouw&#13;
en biologische landbouw22;&#13;
- de benadering van de milieuproblematiek vanuit de beschikbare 'milieugebruiksruimte', hetgeen&#13;
een gebruik van het landelijk gebied inhoudt door producent en consument, die geen onherstel&#13;
bare aantasting van dat gebied qua milieu teweeg brengt.&#13;
Beeren (noot 21) beschrijft als toekomstbeeld 'een landelijk gebied dat zodanig wordt beheerd&#13;
dat overbelasting en daarmee functieverlies wordt voorkomen. Deze ontwikkelingen&#13;
gaan in de richting van een verweving van functies en vraagt ook meer ruimte voor&#13;
natuur. Gevarieerde ecosystemen zijn stabieler en hebben een groter weerstands- en herstellingsvermogen&#13;
voor eventueel tijdelijke verstoringen dan grote gebieden met monoculturen'.&#13;
Zo'n visie stelt nieuwe eisen aan de bebouwer van het land en aan de&#13;
organisatie van het producerend en herstelvermogen van de grond, dus ook aan de waterbeheerder.&#13;
2.6.3 Landbouw tot 2015&#13;
Investeringen van de waterbeheerder in de infrastructuur van zijn gebied worden meestal&#13;
voor de lange termijn, dat wil zeggen voor vele decennia gedaan. Dat geldt voor gemalen&#13;
en gemaaltjes (bijv. voor onderbemaling of juist voor de instandhouding van plas/drassituaties).&#13;
Er is geen groter frustratie bij de betalende ingelanden dan het ombouwen van&#13;
een gebied ten behoeve van natuurontwikkeling, wanneer daar vrij recent een ruilverkaveling&#13;
is afgerond en de boeren daar de rente nog jaren van moeten opbrengen; en via de&#13;
waterschapsbijdrage betalen ze ook nog mee ....!&#13;
Zoetwateraanvoerplannen worden gerealiseerd met het oogmerk van een continuering&#13;
of vergroting van de agrarische produktie op langere termijn. Behalve bij het aanleggen&#13;
van snelgroeiend bos dat binnen vijftien jaar geoogst kan worden, zullen percelen met&#13;
produktiebossen na enkele decennia moeilijk weer tot landbouwgrond om te vormen en te&#13;
bestemmen zijn.&#13;
Kort gezegd: in de volgende rol die de waterbeheerder heeft zal hij met enige zekerheid&#13;
af moeten kunnen gaan op de consistentie van overheidsbeleid. Is er enig houvast te vinden in de nota's van het Ministerie van Landbouw, Natuurbeheer&#13;
en Visserij over ontwikkelingen binnen de landbouw tot 201523, met hoeveel terughoudendheid&#13;
die dan ook bekeken moeten worden?24&#13;
In het rapport 'Duurzame Landbouw, naar een landbouw die past in een duurzame ontwikkeling'&#13;
(Den Haag 1994) staat dat wegingen op grond van normen, waarden en risicoinschattingen&#13;
subjectief zijn en in de tijd kunnen veranderen. Over de ontwikkelingsrichting&#13;
van de landbouw op weg naar duurzaamheid zijn de 50 personen die in 1993 over dit&#13;
thema zijn ondervraagd, het wel eens.&#13;
Meningsverschillen zijn er over het tempo van veranderingen en vooral over de opvattingen&#13;
over natuur en economische groei. Duurzaamheid is alleen te realiseren, zo zegt&#13;
het rapport, als daarvoor een breed draagvlak in de samenleving bestaat. Als alle partijen&#13;
iets winnen bij duurzaamheid, kan iets tot stand komen. Dat lijkt bij de onderwerpen&#13;
'leefbaarheid van het platteland' en 'natuur en landschap als inkomstenbron' zo te zijn.&#13;
Terecht zegt het rapport dat een duurzame landbouw niet betreft één vorm van landbouw die voor&#13;
altijd zal voldoen, maar om een landbouw die zo goed mogelijk past in een steeds veranderende,&#13;
duurzame samenleving. 'De term duurzame ontwikkeling benadrukt het dynamische en integrerende&#13;
karakter, de term duurzame landbouw niet.' Het rapport eindigt voor de lezer die enig houvast&#13;
zoekt, enigszins teleurstellend. Blijkbaar is het begrip duurzaamheid weerbarstig bij het concretiseren&#13;
ervan in de praktijk, hoewel iedere Nederlander de gedachte ervan zal onderschrijven.&#13;
In het rapport 'Voorbij het verleden, drie toekomstbeelden voor de Nederlandse agribusiness,&#13;
1990-2015' (LEI-DLO-IKC 1994) wordt een drietal scenario's uitgewerkt van de&#13;
toekomstige Nederlandse agrisector. Kortheidshalve moge ik daar naar verwijzen. De&#13;
conclusie is dat het bijzonder moeilijk te taxeren is hoe de wereld er in 2015 uit zal zien&#13;
en welke veranderingen zich tegen die tijd in de landbouw zullen hebben voorgedaan.&#13;
'Het maakt nogal verschil of Europa de boventoon voert in de wereld of dat de vrije wereldhandel&#13;
een hoofdrol speelt.'25&#13;
Dat duurzame landbouw tot uiteenlopende standpunten kan leiden, bewijzen boerenbestuurder&#13;
J. Panman en milieu-activist D. Logemann (Stichting Natuur en Milieu) in een&#13;
discussie over 'de vele gezichten van duurzame landbouw'.26 Nadat een aantal controversiële&#13;
onderwerpen is besproken, besluit de auteur van het artikel, H. Dokter, zijn weergave&#13;
van het tweegesprek zeer karakteristiek:&#13;
Het slot nadert. Gaandeweg het gesprek blijken Logemanns ongeduld en Panmans voorzichtigheid.&#13;
Dolf Logemann zegt hem: 'Jullie hebben te weinig in de gaten dat het publiek milieuvriendelijke&#13;
produkten wil, jullie lopen achter en ik moet nog zien of de landbouw die inhaalslag kan maken.'&#13;
Johannes Panman werpt hem tegen: 'Jullie van milieubeweging moeten beseffen dat wij te maken&#13;
hebben met 130 000 ondernemers en dat je maatregelen alleen maar verwezenlijkt krijgt als je er&#13;
een breed draagvlak voor hebt.' Perspectief op lange termijn komt niet van het Ministerie van Landbouw, Natuurbeheer&#13;
en Visserij, noch van andere bij de toekomst van de landbouw betrokken partijen. Dat is&#13;
ook niet zo vreemd, gezien de veelheid aan variabele factoren die daarbij een rol kunnen&#13;
spelen. Als twintig jaar vooruit kijken zoveel onzekerheden met zich brengt, is twintig,&#13;
dertig jaar terugkijken wellicht interessant. Met een voorbeeld is dit aardig te onderbouwen.&#13;
Wanneer bij de ruilverkavelingsplannen in de jaren zestig rekening was gehouden met&#13;
de grote aanslag die toen op het landelijk gebied is gedaan ter vergroting van de voedselproduktie&#13;
(doelmatige en doeltreffende bedrijfsvoering met subsidie van de overheid),&#13;
hadden we nu niet gestaan voor ingrijpende en kostbare regeneratiemaatregelen ten gunste&#13;
van de natuur. Wat toen meanderde, moest een rechte watergang worden, die anno&#13;
1995 met subsidie weer in de oude staat wordt teruggebracht. Aanpassingen in het landelijk&#13;
gebied worden gedaan na afweging van alle, op dat moment relevante belangen. Dat&#13;
belangenkader wisselt naar gelang de tijd en de omstandigheden zich wijzigen. Het landelijk&#13;
gebied is een cultuurlandschap en dat zal het altijd blijven.&#13;
Het meeste inzicht in de plannen voor de wat kortere termijn wordt verschaft door de&#13;
regeringsbeslissing 'Landinrichting in de jaren negentig' (MLNV, juni 1993). Over de&#13;
door de huidige minister van LNV uit te brengen Prioriteitennota is bij het schrijven van&#13;
dit advies niet meer bekend dan geruchten over kansrijke en kansarme agrariërs (voor de&#13;
laatste is weinig hoop) en de wens subsidies te verminderen (zie NRC 18 januari 1995).&#13;
Natuurmonumenten (Van Nature 1995, nr. 1) neemt een voorschot op de Prioriteitennota en schrijft&#13;
onder meer:&#13;
'Natuur is een collectief en maatschappelijk goed, dat mede de kwaliteit van het bestaan bepaalt.&#13;
Aan natuur is niet één, twee, drie geld te verdienen. Zij is dus niet eenvoudig te vermarkten. Dit betekent&#13;
dat behoud en herstel van natuur (en milieu) een primaire Rijksoverheidstaak is en blijft.&#13;
Plattelandsvernieuwing moet zich richten op een nieuw, hoogwaardig evenwicht tussen de functies&#13;
van het landelijk gebied. Bestaande en nieuwe maatregelen moeten hierbij samengaan. Te denken&#13;
valt aan wonen in het groen, natuur- en milieuvriendelijke landbouw (waaronder houtproduktie),&#13;
natuur- en bosgebieden, op natuur en landschap gerichte recreatie, waterwinning uit drinkwatermoerassen.&#13;
Een hoogwaardig leefmilieu vereist de sanering en/of verplaatsing van conflicterende&#13;
activiteiten. Hoogwaardige landinrichting en een flinke grondmobiliteit zijn hierbij essentieel.'&#13;
2.6.4 Landinrichting&#13;
Kortheidshalve vermeld ik enige uitgangspunten van het landinrichtingsbeleid, zoals dat&#13;
in genoemde regeringsbeslissing is opgenomen ten aanzien van de waterbeheersing ten&#13;
behoeve van landbouw en natuur.27&#13;
'Waterhuishoudkundige maatregelen zijn gericht op drie zaken. Ten eerste het aanpassen en beter&#13;
kunnen beheersen van waterpeilen. Ten tweede het verbeteren van de mogelijkheden voor aanvoer,&#13;
afvoer en conservering van water. Ten derde het verbeteren van de waterkwaliteit. Hierbij kan het&#13;
gaan om scheiding van waterstromen van verschillende kwaliteit. De activiteiten zijn divers. Het&#13;
kan gaan om de aanleg of aanpassing van waterlopen, van stuwen en van andere kunstwerken. Hierbij worden de mogelijkheden van vistrek eventueel meegenomen. De activiteiten bestaan ook&#13;
uit het regelen van eigendom, beheer en onderhoud van de voorzieningen.&#13;
De Derde Nota Waterhuishouding en provinciale waterhuishoudingsplannen zijn richtinggevend&#13;
voor de waterhuishoudkundige maatregelen. Daarnaast geeft de koersbepaling uit de VINEX mede&#13;
sturing aan deze maatregelen.&#13;
Waterbeheersingsplannen in het kader van landinrichting worden in toenemende mate op de watersysteembenadering&#13;
gebaseerd. Dit betekent dat deze plannen invulling zullen geven aan het begrip&#13;
integraal waterbeheer uit de Derde Nota Waterhuishouding en aan het voorgestane waterbeleid&#13;
per koers. Zij zullen bijdragen aan de terugdringing van de verdroging en aan de vermindering van&#13;
de ongewenste uitwisseling van water tussen verschillende watersystemen. Het gaat daarbij onder&#13;
andere om maatregelen die de externe beïnvloeding van bos- en natuurgebieden tegengaan. Daarmee&#13;
stemmen deze plannen overeen met het beleid dat zich richt op het tegengaan van vermesting,&#13;
verspreiding en verdroging.&#13;
Inrichtingsactiviteiten kunnen de ongewenste boven- en ondergrondse waterafvoer uit verdroogde&#13;
of verdrogingsgevoelige gebieden tegengaan. Omdat hierdoor gebiedseigen water beter wordt&#13;
benut neemt de behoefte aan systeem- of gebiedsvreemd water af. Deze activiteiten leiden doorgaans&#13;
tot een betere waterkwaliteit.&#13;
Flexibele peilen zijn mede een voorwaarde voor een optimaal beheer van de watersystemen.&#13;
Daarom zullen de subsidiemogelijkheden worden afgestemd op het streven naar automatisering van&#13;
kunstwerken (stuwen, gemalen, inlaat- en verdeel werken). Ten slotte kunnen waterhuishoudkundige&#13;
inrichtingsactiviteiten worden uitgevoerd ter vermindering van nadelige gevolgen van grondwateronttrekkingen,&#13;
met name verdroging.'&#13;
Specifiek ten behoeve van het herstel van natuurwaarden zegt de nota:28&#13;
'Reservaatsgebieden en natuurontwikkelingsgebieden stellen specifieke eisen aan de waterkwaliteit&#13;
en -kwantiteit. Veel van deze gebieden hebben behoefte aan vochtige omstandigheden. Het&#13;
gaat hierbij zowel om interne als externe verbetering van de waterhuishoudkundige situatie. Voor&#13;
voldoende water van goede kwaliteit kan op verschillende manieren worden gezorgd.&#13;
Het aanleggen van stuwen bevordert het vasthouden van gebiedseigen water. Ook peilverhoging&#13;
draagt daartoe bij. Om verdroging tegen te gaan, is daarnaast aanvoer van gebiedsvreemd water&#13;
mogelijk, tenminste als de waterkwaliteit goed is of als het aan te voeren water wordt gebruikt voor&#13;
het op hoog peil houden van hydrologische bufferzones zonder dat het aanvoerwater de natuurgebieden&#13;
binnendringt.&#13;
De inrichtingsactiviteiten richten zich bovendien op het realiseren van de gewenste waterkwaliteit&#13;
in (bestaande) natuurgebieden en reservaten.'&#13;
Allereerst vaststellend dat een concrete denkrichting over de eeuwwisseling om begrijpelijke&#13;
redenen nog niet tot de mogelijkheden behoort, laat staan derhalve een idee over de&#13;
behoeften die de landbouw, maar ook andere belangen zullen hebben over een bepaalde&#13;
inrichting van het landelijk gebied, biedt deze regeringsbeslissing het meeste houvast over&#13;
de inrichtingsmaatregelen, die van de regionale waterbeheerder worden verwacht.&#13;
Ten aanzien van een aantal concrete gebruikers van het landelijk gebied geeft de nota&#13;
de nodige activiteiten aan. Voor landbouw en natuur, in relatie tot de waterstaatkundige&#13;
verzorging, geeft de nota het volgende aan, waarna ik het onderdeel over waterbeleid en&#13;
waterbeheer afsluit:&#13;
'Voor de landbouw zijn in het bijzonder maatregelen gericht op verbetering van de verkaveling en&#13;
de waterhuishouding van belang. Zij hebben het bevorderen van een duurzame en concurrerende landbouw ten doel. Voor de verbetering van de verkaveling zijn activiteiten als het ruilen van&#13;
grond, kavelinrichtingswerken en bedrijfsverplaatsing mogelijk. Bij de verbetering van de waterhuishouding&#13;
gaat het zowel om water van voldoende kwantiteit als kwaliteit. Voor de natuur zijn de&#13;
activiteiten vooral gericht op realisatie van de ecologische hoofdstructuur: kerngebieden,&#13;
natuurontwikkelingsgebieden en verbindingszones. Water van voldoende kwantiteit en kwaliteit&#13;
speelt ook hierbij een grote rol.'&#13;
In het kader van de uitwerking van het decentralisatie-akkoord, zal de CLC worden vervangen&#13;
door een Landelijk overlegplatvorm, dat zich niet meer met concrete projecten zal&#13;
bezighouden. De waterschapsinbreng zal lopen via het Provinciaal overlegplatvorm dat&#13;
waar gewenst het landinrichtingsinstrumentarium zal kunnen inzetten.&#13;
Een aardig voorbeeld van de spanning landbouw - natuur geeft onderstaande uitspraak (NRC, 23&#13;
januari 1995) over een landinrichting in Maartensdijk:&#13;
'Wethouder R. Klaassen (PvdA) erkent dat zijn gemeente minder reservaatsgebied krijgt toegewezen&#13;
dan was aangevraagd. Maar de boerderijen moeten er komen, omdat anders de inrichting van&#13;
het hele Noorderpark op het spel komt te staan, zegt Klaassen, tevens medewerker milieukunde bij&#13;
de Universiteit Utrecht is. 'Als je de polder Achttienhoven niet duurzaam agrarisch inricht, krijgen&#13;
we geen geld voor natuur en recreatie en wordt het hele gebied overgeleverd aan het vrije spel van&#13;
autonome krachten'.&#13;
2.6.5 Afronding beleidsmatige gedeelte&#13;
In het eerste gedeelte van dit preadvies heb ik bewust gekozen voor een - overigens zeer&#13;
globale - beschouwing over beleidsaspecten binnen het landbouwbeleid, die een relatie&#13;
vertonen met de waterstaatkundige verzorging op regionaal en lokaal niveau, waarvoor&#13;
het waterschap als eerste verantwoordelijk is op grond van het wettelijk vastgelegde decentralisatiebeginsel.&#13;
Wat ik op het spoor wil komen is dit: in hoeverre is het regionale waterbeheer afhankelijk&#13;
van beleidsbeslissingen die de overheidsinstellingen rijk, provincie en gemeente nemen&#13;
ten aanzien van beleidsterreinen als ruimtelijke ordening, water, milieu en natuur. In&#13;
het licht van dit preadvies heb ik me daarbij speciaal gericht op het voorzieningenniveau&#13;
dat het waterschap door middel van zijn waterstaatkundige infrastructuur aan de landbouw&#13;
kan leveren.&#13;
Het beeld dat ontstaat is dat het waterschap bij zijn taakuitoefening in beginsel, namelijk&#13;
vanuit zijn functionaliteit, volgend is op bijvoorbeeld in planvorming vastgelegde bestemmingen&#13;
en functies in het landelijk gebied. Daarbij heeft zich in zoverre een&#13;
verschuiving voorgedaan, dat de primaire gerichtheid op het agrarisch belang, waarvan tot&#13;
nog maar kort geleden sprake was, zich als het ware heeft opgelost in een breder spectrum&#13;
van belangenafwegingen, zonder dat evenwel - en ik wil dat nog eens benadrukken - het&#13;
in het landelijk gebied overheersende agrarisch belang nu opeens een ondergeschikte rol&#13;
zou spelen. Integendeel, waar het overheidsbeleid gericht is op continuering en versterking&#13;
van de agrarische economische activiteiten, schept het waterschap daarvoor de waterstaatkundige&#13;
condities ten gunste van een maximaal opbrengend vermogen van de&#13;
bodem. Gezien echter de algemeen erkende achteruitgang van natuurwaarden, zal daarbij&#13;
aan de conditie van de natuur als drager van het menselijk bestaan en in het bijzonder aan&#13;
de conditie van het watersysteem bijzondere aandacht gegeven moeten worden. Het blijkt&#13;
dat aan het streven naar een duurzame landbouw vanuit diezelfde grondhouding invulling&#13;
kan worden gegeven. Dat komt zowel voort uit de toestand van de natuur zelf als uit de wens van de consument landbouwprodukten te gebruiken die op een meer 'natuurlijke&#13;
wijze' zijn geproduceerd.&#13;
Waterschappen moeten in staat zijn een breder belangenkader bij hun besluitvorming&#13;
te betrekken. Integraal waterbeheer kan slechts een structureel beleidskader zijn, wanneer&#13;
het onlosmakelijk verbonden is met het gedachtengoed van de bestuurders die het moeten&#13;
realiseren. Aan geïntegreerd handelen gaat immers geïntegreerd denken vooraf. En belangenafwegen&#13;
is niet iets wat de computer kan doen. Het gaat er steeds om met welke&#13;
grondhouding de leden van de beslissende bestuursorganen kijken naar het krachtenveld&#13;
van maatschappelijke waarden en belangen. Om met F. Boerwinkel te spreken (1964):&#13;
wordt er inclusief gedacht? Mij lijkt de term 'ecocentrisch denken' eveneens aan te geven&#13;
dat eco het ego includeert.&#13;
Binnen juridische randvoorwaarden zoals het specialiteitsbeginsel, is ruimte voor op de&#13;
specifieke situatie toegesneden belangenwegingen. Ik wijs op het subtiele verschil tussen&#13;
belangenbehartigen en rekening houden met - andere - belangen (zie KB 12 december&#13;
1975, nr. 46). Dat is deels een heel persoonlijk wegingsproces, dat ingebracht wordt in het&#13;
collegiale bestuursbesluit.&#13;
Het is wellicht niet toevallig dat bij de maatschappelijke tendens tot een meer geïntegreerd en&#13;
grootschaliger denken van overheidsinstellingen, de waterschappen in een proces van schaalvergroting&#13;
zijn geraakt. In de Derde Nota Waterhuishouding en de Evaluatienota Water29 wordt de beleidsdoelstelling&#13;
integraal waterbeheer gekoppeld aan de totstandkoming van grote waterschappen&#13;
met een modern bestuurlijk en ambtelijk apparaat en georganiseerd volgens waterstaatkundige eenheden.&#13;
Die 'professionalisering' biedt mogelijkheden als waterschappen volwaardig bij te dragen&#13;
aan het behartigen van algemene belangen voor zover rakend aan de reglementaire taakopdracht.30&#13;
In het tweede deel zal ik me vooral richten op het juridisch kader waarbinnen het waterschap&#13;
kan werken. Daarbij zal ik kort ingaan op de hoofdstructuur van de Waterschapswet&#13;
en de per 1 januari 1995 daaraan aangepaste provinciale reglementering.&#13;
Vervolgens wordt de Wet op de Waterhuishouding gebruikt als kapstok voor het waterkwantiteitsbeheer&#13;
in het landelijk gebied. Eerst wordt het wettelijk instrumentarium uit de&#13;
wet geschetst, waarna ik de mogelijkheden tot integraal waterbeheer uit de regelgeving&#13;
toets aan de praktijkervaringen van de eerste vijfjaren dat de Wwh bestaat.&#13;
3. WETGEVING&#13;
3.1 Waterschapswet&#13;
3.1.1 De plaats van het waterschap&#13;
De organieke Waterschapswet (1992) biedt een bestuurlijk-juridisch kader om de taak&#13;
waarvoor het waterschap staat verantwoord uit te voeren. In de wet wordt zijn positie ten&#13;
opzichte van de provincie, maar ook naar rijk en gemeente, in een staatsrechtelijk kader geplaatst. In de wet is een aantal wezenskenmerken van het waterschap geregeld. De relatie&#13;
tussen belang, betaling en zeggenschap, gedurende eeuwen het fundament onder het&#13;
waterschapsbestel, is vastgelegd in formele wetgeving. De beperkte taakopdracht en de&#13;
gevolgen daarvan voor de rechtstreeks en continu belanghebbenden zijn ondubbelzinnig&#13;
geregeld. Een gevolg van de invulling van het belangenbegrip is de uitbreiding met de categorie&#13;
ingezetenen.&#13;
'Het bestaan binnen de gedecentraliseerde eenheidsstaat van zelfstandige openbare lichamen met&#13;
een functionele bestuurstaak, naast het algemeen bestuur, is alleen mogelijk wanneer aan bepaalde&#13;
eisen is voldaan. Er moeten zowel waarborgen zijn ten aanzien van de totstandkoming van die lichamen&#13;
als voor een onderlinge afstemming van functioneel met algemeen bestuur. De waterstaatszorg,&#13;
voor zover die door waterschappen wordt verricht, dient ingebed te zijn in het algemeen&#13;
bestuur. De provincie heeft daarvoor een eerste verantwoordelijkheid die zich bovenal manifesteert&#13;
in de haar toekomende constitutieve en reglementerende bevoegdheden. Ze heeft daartoe verder een&#13;
instrumentarium dat naast het (klassieke) toezicht onder meer gelegen is in de coördinatie en integratie&#13;
van plannen, in nauw overleg met betrokken overheden en voor zover het hun beleidsterreinen&#13;
betreft. Wezenlijk is dat het provinciaal bestuur, een op basis van algemene verkiezingen&#13;
samengesteld college, de reglementaire taak of taken van het waterschap bepaalt.&#13;
Als sociaal grondrecht is in art. 21 van de Grondwet opgenomen dat de zorg van de overheid is&#13;
gericht op de bewoonbaarheid van het land en de bescherming en verbetering van het leefmilieu.&#13;
Door de manier waarop het waterschap inhoud geeft aan zijn op de waterstaatkundige verzorging&#13;
toegeschreven taken, draagt het aan de invulling van genoemde inspanningsverplichting wezenlijk&#13;
bij. In hoofdstuk 7 van de Grondwet: provincies, gemeenten, waterschappen en andere openbare lichamen,&#13;
vindt het waterschap in art. 133 na de provincies en gemeenten aparte regeling. In het eerste&#13;
lid worden regels gesteld aan de uitoefening van in de Grondwet primair aan de provincies&#13;
toegekende bevoegdheden op het gebied van het waterschapsbestel. In het tweede lid wordt bepaald&#13;
dat de wet de verordenende en andere bevoegdheden van de besturen van de waterschappen regelt,&#13;
alsmede de openbaarheid van hun vergaderingen. Het derde lid tenslotte geeft aan dat de wet eveneens&#13;
regelt het provinciale en overig toezicht (tot dan toe oppertoezicht genoemd) op deze besturen.&#13;
Vernietiging van besluiten van deze besturen kan alleen geschieden wegens strijd met het recht of&#13;
algemeen belang.&#13;
Het waterschap kan uitsluitend belast zijn met taken die de waterstaatkundige verzorging&#13;
van een bepaald gebied betreffen. Daarin wijkt het waterschap af van provincie en gemeente,&#13;
die een in beginsel onbeperkte taak hebben.&#13;
Hoewel er door de invoering van de Waterschapswet geen uitbreiding van het aantal&#13;
taken heeft plaatsgevonden, is de wijze waarop het waterschap zijn taak/taken moet vervullen&#13;
wel aan veranderingen onderhevig (geweest). Kort gezegd komt het erop neer dat&#13;
de watersysteembenadering en het integrale waterbeheer centrale thema's van waterbeheer&#13;
zijn geworden. Dit heeft tot gevolg dat de aandacht van de waterbeheerder, en dus&#13;
ook van het waterschap, niet langer uitsluitend op het water zelf, maar ook op de relevante&#13;
omgeving daarvan gericht moet worden. Het waterschap zal tevens oog moeten hebben&#13;
voor de samenhang tussen het oppervlaktewater en het grondwater, zowel in kwantitatieve&#13;
als kwalitatieve zin. Eveneens zal recht moeten worden gedaan aan de relaties van het&#13;
waterbeheer met beleidsterreinen als ruimtelijke ordening, milieu- en natuurbeheer. De&#13;
plaats van het waterschap binnen het openbaar bestuur en vooral het functioneel bepaalde&#13;
karakter, zijn bepalend voor de samenstelling van het bestuur: zeggenschap is er alleen bij&#13;
hen die een rechtstreeks en continu belang bij de taakuitoefening van het waterschap hebben.&#13;
Naast de bestuurssamenstelling is de wijze van financiering, te weten toerekening van de kosten aan taakbelangen, wezenskenmerk van het waterschap. De kosten worden&#13;
niet gedekt uit algemene middelen, maar zo goed als geheel door het heffen van omslag.&#13;
Daarnaast wordt specifiek ten behoeve van de waterkwaliteitstaak een heffing opgelegd aan de&#13;
huishoudelijke en industriële vervuilers. In de Waterschapswet wordt in hoofdlijnen inhoud gegeven&#13;
aan de samenhang tussen de zogenaamde trits belang, betaling en zeggenschap. Belanghebbenden&#13;
zijn in beginsel degenen die een fysieke gebondenheid aan onroerende ongebouwde en&#13;
gebouwde zaken in het waterschapsgebied hebben, zowel op grond van het eigendomsrecht - of&#13;
eventueel een ander zakelijk recht - als krachtens een gebruiksrecht.&#13;
Daarnaast zijn in de Waterschapswet de ingezetenen als mogelijke belangencategorie opgenomen.&#13;
De achterliggende reden daarvan is dat ook wanneer geen fysieke gebondenheid aan onroerende&#13;
zaken bestaat, iedere bewoner van het gebied waarover de waterstaatszorg zich uitstrekt,&#13;
belang heeft bij de waterschapsinspanningen ten behoeve van het kunnen wonen, werken en recreëren&#13;
in het gebied. Er is voor de ingezetenen derhalve een rechtstreeks en continu belang van meer&#13;
algemene aard bij de taakuitoefening in het gebied als geheel. Zo maakt de Waterschapswet ten&#13;
aanzien van de zorg voor de waterkering en de waterhuishouding een onderscheid tussen specifieke&#13;
belangen betrokken bij respectievelijk de bescherming en instandhouding en bij de aanwendingsmogelijkheid&#13;
van de onroerende zaak (specifieke taakbelangen). Daarnaast zijn er belangen die&#13;
voor alle ingezetenen aan de orde zijn bij de taakuitoefening van het waterschap uit een oogpunt&#13;
van veiligheid en leefmilieu (algemene taakbelangen). Ingevolge de Waterschapswet zal een kostentoedelingsverordening&#13;
moeten worden vastgesteld, die jaarlijks met de begroting de feitelijke&#13;
grondslag is voor de tariefstelling. Anders dan de begroting, die geen goedkeuring behoeft, zijn zowel&#13;
de omslagverordening als de kostentoedelingsverordening aan de goedkeuring van gedeputeerde&#13;
staten onderworpen. De heffingsplichtigen voor de waterverontreinigingsheffing vormen in de&#13;
Waterschapswet geen afzonderlijke categorie representatiegerechtigenden. De groep huishoudelijke&#13;
vervuilers gaat op in de categorie ingezetenen, terwijl de groep industriële vervuilers samenvalt met&#13;
de categorie van gebruikers bedrijfsruimte.31'&#13;
De Waterschapswet kent een structuur die grotendeels overeenkomt met die van de (nieuwe)&#13;
Provinciewet en Gemeentewet met o.a.: de samenstelling en inrichting van het waterschapsbestuur&#13;
(art. 10-55), de bevoegdheid van het waterschapsbestuur (art. 56-97), de&#13;
financiën van het waterschap (art. 98-147) en het toezicht op het waterschapsbestuur (art.&#13;
148-164).&#13;
Het valt buiten het kader van dit preadvies, dat vooral op beheersaspecten ziet, de&#13;
staatsrechtelijke structuur van het waterschap nader uit te werken. Wel kan het naar mijn&#13;
opvatting bijdragen aan het vergroten van het inzicht in de relatie waterschaps-organisatie&#13;
- waterbeheer om enkele juridische aspecten te noemen die voortvloeien uit de Waterschapswet&#13;
en die de positie van het ongebouwd kunnen regarderen.&#13;
Ik ben me er daarbij van bewust dat het ongebouwd is samengesteld uit de ingelanden&#13;
die zich bezighouden met landbouw in de betekenis van veeteelt, akkerbouw en tuinbouw32,&#13;
maar ook met bosbouw en natuurterreinbeheer. Over die belangentegenstelling&#13;
binnen (!) deze categorie heb ik in het eerste deel een aantal opmerkingen gemaakt. Ik beperkt&#13;
me nu vooral tot de traditionele agrariër. 3.1.2 Bestuurlijke organisatie, zeggenschap en bekostiging&#13;
Omdat integraal waterbeheer volgens het watersysteemdenken uitgangspunt is geworden&#13;
bij de taakuitoefening door het waterschap, kwam tevens de noodzaak tot schaalvergroting&#13;
naar voren. Het rijksbeleid is erop gericht de waterschappen zoveel mogelijk een allin&#13;
bestuurlijke verantwoordelijkheid33 te geven op basis van waterstaatkundige eenheden.&#13;
De schaalgrootte van waterschappen moet zó groot zijn dat de waterschappen de zuiveringstaak&#13;
bij voorkeur zelfstandig moeten kunnen uitvoeren. In dun bevolkte gebieden&#13;
kan dit een spanningsveld opleveren tussen de gewenste schaalgrootte en het financieel&#13;
draagvlak (aantal vervuilingseenheden) voor het kwaliteitsbeheer (in verband met de efficiency)&#13;
en de als optimaal ervaren schaalgrootte van het traditionele kwantiteitsbeheer,&#13;
waarvan de korte afstand bestuurde - bestuurder een wezenlijk element uitmaakt.34&#13;
De agrariër die in grove lijnen geschetst vooral baat heeft bij een op zijn bodemgebruik&#13;
toegesneden peilbeheer, wil korte lijnen naar bestuurders en ambtenaren. Er moet immers&#13;
snel gereageerd kunnen worden op wisselende weersomstandigheden. Overigens zal de&#13;
toenemende automatisering van stuwen en gemalen het persoonlijke contact deels gaan&#13;
vervangen.&#13;
In de praktijk blijkt nogal eens dat het gelijktijdig lopende proces van invoering van nieuwe wetgeving&#13;
zoals de Waterschapswet, maar ook de Wet op de waterhuishouding en relevante beleidsnota's,&#13;
èn de bestuurlijke reorganisatie die per 1 januari 1995 heeft geleid tot de vorming van 88 grote&#13;
tot zeer grote (Friesland) waterschappen, ook van de agrariërs een grote mate van flexibiliteit heeft&#13;
gevraagd.&#13;
Niet overal zijn fusieprocessen even vloeiend verlopen. Er zal in de nabije toekomst niet voorbij&#13;
kunnen worden gegaan aan de wens van de agrariërs direct betrokken te blijven bij waterstaatszaken,&#13;
die vroeger op een voor hen overzichtelijker schaal plaatsvonden.&#13;
Daarnaast wil de agrariër, die op grond van zijn grondoppervlak in de kwantiteitsomslag&#13;
wordt betrokken en derhalve vaak substantiële financiële bijdragen aan de bekostiging&#13;
van de waterstaatszorg levert (bedragen rond de 200 gulden per ha zijn geen uitzondering&#13;
voor een goed ontsloten gebied) evenredige zeggenschap in het bestuur. Bij een all-in bestuurlijke&#13;
organisatie zitten de vertegenwoordigers van de belanghebbenden bij de kwaliteitszorg&#13;
in één bestuur met de traditionele belangencategorieën ongebouwd en gebouwd.&#13;
Omdat de bijdrage in de bekostiging door middel van de verontreinigingsheffing de bijdrage&#13;
van het ongebouwd meestal aanzienlijk overtreft, is de zeggenschap van die vertegenwoordigers&#13;
navenant. De categorie ongebouwd, en met name de agrariër, vindt het&#13;
aantal bestuurszetels in zo'n situatie onvoldoende in relatie tot het specifieke belang dat&#13;
deze bij de waterstaatkundige verzorging heeft. Echter, uitgaande van de trits kan niet gezegd&#13;
worden dat de nieuwe (per 1 januari 1995) bestuurssamenstelling zich niet verdraagt&#13;
met de Waterschapswet. Integendeel, het is de uitwerking van een wezenskenmerk van&#13;
het waterschap. Art. 13 Wsw bepaalt dat voor o.a. de bepaling van het aantal vertegenwoordigers van elke categorie in aanmerking wordt genomen de aard en de omvang van&#13;
het belang of de belangen die deze heeft bij de behartiging van de taken van het waterschap,&#13;
zomede het door deze te betalen aandeel in de kosten daarvan.&#13;
De zetelverdeling moet in harmonie zijn met de betrokkenheid van de onderscheiden&#13;
belangen (MvT, TK 19995, nr. 3, p. 27). Overigens past daarbij geen mathematische rekenmethode,&#13;
maar kan een beredeneerde weging plaatsvinden, overigens binnen het stelsel&#13;
van de Waterschapswet. Ook voor de kostentoedeling (art. 119 Wsw) is de aard en de&#13;
omvang van het belang van de verschillende categorieën het criterium. Er bestaat derhalve&#13;
een zekere koppeling tussen het aandeel in de kosten van een categorie en het daaraan toe&#13;
te kennen aantal bestuurszetels.35&#13;
Bijdragen in natura, voortvloeiend uit een onderhoudsplicht of een gedoogplicht, zoals&#13;
de ontvangst van baggerspecie, zijn geen kosten voor het waterschap en dus ook niet terug&#13;
te vinden in de begroting die de basis is van de kostentoedeling. Het waterschap bespaart&#13;
evenwel kosten doordat eigenaren van onroerende zaken en pachters zélf bepaalde&#13;
werken in goede toestand brengen. Deze bijdragen zouden kunnen leiden tot enige mate&#13;
van extra zeggenschap. Echter bij de behandeling van de Waterschapswet is dit afgewezen&#13;
(MvA, EK 19995, nr. 95b, p. 7).36&#13;
De uitwerking van de trits leidt tot het volgende.&#13;
Er bestaat een relatie belang en zeggenschap enerzijds en belang en betaling anderzijds, maar er&#13;
bestaat geen directe relatie tussen zeggenschap en betaling. De toebedeelde mate van zeggenschap&#13;
moet een reële vertaling vinden in de mate waarin kosten worden gedragen. Het kostenaandeel is&#13;
derhalve een ijkmiddel voor de bepaling van aard en mate van belang. In de door het waterschap&#13;
verplicht vast te stellen kostentoedelingsverordening wordt één en ander cijfermatig in beeld gebracht.&#13;
De provincie is bevoegd op hoofdlijnen ('uitgangspunten') aan te geven hoe de belangen&#13;
gewogen kunnen worden en hoe de uitkomst vertaling kan vinden in een zeteltoedeling.&#13;
De Staatscommissie voor de Waterstaatswetgeving heeft hierover de minister geadviseerd. De&#13;
minister heeft de hiernavolgende bandbreedte van de Staatscommissie overgenomen, zodat deze&#13;
uitgangspunt zal zijn van het ministerieel toezicht op provinciale reglementen.&#13;
Een reële vertaling wordt aanwezig geacht zolang het percentuele aandeel zeggenschap per vertegenwoordigde&#13;
categorie niet meer dan de helft van het percentage groter is dan het percentage van&#13;
de door die categorie te dragen kosten, respectievelijk nooit kleiner dan de helft van het percentage&#13;
kostenaandeel. Als voorbeeld: als een categorie 20% van de zetels bezet, zal zij niet meer dan 40%&#13;
en niet minder dan 10% van de kosten mogen dragen.&#13;
Deze formule geeft de bestuurlijke ruimte om met alle relevante factoren rekening te houden,&#13;
terwijl die ruimte niet zo groot is, dat zij tot een onredelijke vertaling van deze factoren in het zetelaantal&#13;
zal kunnen leiden.&#13;
De provincie is primair verantwoordelijk voor de samenstelling van het waterschapsbestuur, dat&#13;
laatste voor de kostentoedeling. De provincie kan regels stellen voor de kostentoedeling, echter alleen&#13;
op hoofdlijnen. De ministeriële goedkeuring zal binnen genoemde bandbreedte kunnen plaatsvinden&#13;
(zie hierover de brief van de Staatscommissie d.d. 30 september 1993, St-30/93 en het&#13;
antwoord van de minister van 11 april 1994, RJ 172597).&#13;
In art. 11, tweede lid onder de Wsw wordt de categorie ingezetenen geïntroduceerd, als&#13;
vertegenwoordiger van het algemene taakbelang bij de waterhuishouding. Gesuggereerd&#13;
is wel dat door het aantal belanghebbenden bij de waterschapstaak uit te breiden naar in beginsel ieder ingezetene, het waterschap zijn functionele karakter verliest. Beslissend is&#13;
evenwel niet de bij de zeggenschap betrokken belangencategorieën, maar de beperkte&#13;
taakstelling.&#13;
'De principiële betekenis van de introductie van de ingezetenen, als dragers van de algemene&#13;
taakbelangen, is derhalve gelegen in het loslaten van de eigendom (of het gebruik)&#13;
van onroerende zaken als </content><legacyfootnotes>1. Zie Van Dale, Groot woordenboek der Nederlandse taal 1976, blz. 1314 en voor de omschrijving van wa&#13;
ter blz. 2876/2877 en waterhuishouding blz. 2879.&#13;
2. Zie MvA, Tweede Kamer 19995, nr. 6, p. 17.&#13;
3. Zie art. 2, lid 1 en 2 Wsw.&#13;
4. De in het recente verleden, o.a. bij de behandeling van het ontwerp-Waterschapswet, door de pers gebruik&#13;
te term 'boerenrepublieken' is daaraan wellicht niet vreemd en ook heden ten dage bestaat hier en daar&#13;
nog het misverstand dat waterschappen in feite landbouworganisaties zijn.&#13;
5. Zie hierover mijn artikel 'Over de brede kijk van waterschappen', Milieu en Recht juni 1991 en J.J.I. Ver&#13;
burg: 'De belangen waarmee het waterschap dient te rekenen', Waterschapsbelangen 1991, nr. 4, blz. 97-&#13;
102; zie 'Omgaan met water', TK 1984-1985,18793, nr. 3.&#13;
6. Denk ook aan de relatie die beide kunnen hebben met water voor de drinkwaterbereiding, veedrenking uit&#13;
een bron of beregening uit grondwater&#13;
7. Zie J.T. van den Berg, 'Waterschap en functionele decentralisatie' (diss.) Alphen a/d Rijn 1982, blz. 90 en&#13;
mijn bijdrage in: 'Hunsingo 1856-1994', Onderdendam 1994: 'Decentralisatie, doelcorporatie en democratie',&#13;
blz. 121 ev.&#13;
8. NJB 1994, p. 1329-1345, waaruit dit citaat komt.&#13;
9. De reacties op Van Dunné's artikel zijn fel: zie NJB 1994, p. 1535/1536 en het nawoord van de auteur.&#13;
10. - derde Nota Waterhuishouding, TK 1988-1989, 21250, nrs. 1-2.&#13;
-Evaluatienota Water, TK 1993-1994, 21250, nrs. 27-28.&#13;
- zie mijn artikel in Het Waterschap, 1995, nr. 1: 'De Waterschapswet, stabiele factor in veranderingspro-Deze gedachten zijn niet nieuw: een fervent voorstander en uitdrager ervan is P.C.E. van Wijmen die in&#13;
woord en geschrift niet nalaat te wijzen op de stemloze natuur tegenover sectorale belangen, die vaak uitstekende&#13;
belangenvertegenwoordigers hebben.&#13;
Overigens krijgt de natuur het laatste decennium een steeds grotere stem doordat belangenverenigingen als&#13;
Natuurmonumenten en provinciale landschappen veel meer leden krijgen. Ik verwijs naar het preadvies&#13;
van Van Wijmen voor de Vereniging van Milieurecht, 1988-4 Zwolle 1989: 'Natuurbescherming: natuurrecht&#13;
in een natuurlijk milieu', p. 160-172 en naar een recent gehouden inleiding voor de Limburgse Waterschapsbond&#13;
(6.12.94) getiteld: 'Water-systeem-beheer', die mij opnieuw inspireerde over de&#13;
substraatgedachte na te denken. Minister De Boer (VROM) sprak op de UvW-jaarvergadering 1994 van&#13;
het takenpakket van de waterbeheerder: 'droge voeten, schoon water, natte natuur': ook daar nieuwe denkrichtingen.&#13;
12.13 De congresbundel heet: 'De rol van het recht bij een duurzame ontwikkeling', Zwolle 1993. Milieu en&#13;
Recht 1994/9, p. 234/235: 'Bescherming van natuur- en milieuwaarden in rechte; de verdediging van&#13;
14. collectieve goederen'. Zie TK 1989-1990, 19995, nr. 13 en de brief van de minister van Verkeer en&#13;
Waterstaat d.d. 8 juni 1990&#13;
15. Zie Provincie-, Gemeente- en Waterschapswet, Tekst en Commentaar, Deventer 1994 bij art. 11.&#13;
16. Relatienota (1975), Natuurbeleidsplan 1990 en het Structuurschema Groene Ruimte (1994).&#13;
17. Zie over Agrarisch natuurbeheer het heldere artikel van G.A. Breukink en G.H.M. Buitink: 'Groeiende be&#13;
langstelling voor agrarisch natuurbeheer', De Landeigenaar, 1994, nr. 12, p. 7.&#13;
18. Overigens mag nog wel eens gezegd worden dat de consument sedert de Tweede Wereldoorlog amper&#13;
meer hoeft te betalen voor zijn primaire voedselpakket, terwijl de producent en met name de boer gecon&#13;
fronteerd is met steeds stijgende prijzen, vaak door milieumaatregelen veroorzaakt;&#13;
Zie over de gevolgen van de snelle ontwikkelingen binnen het agrarisch bedrijf C. Giesen: 'Crisis op de&#13;
boerderij', Utrecht 1994; zie C. van Bruchem: 'Spanning tussen economie en ecologie in agrarische sector&#13;
neemt toe', De Landeigenaar maart 1995&#13;
19. 'Voorbij het verleden; drie toekomstbeelden voor de Nederlandse agribusiness', een onderzoek van LEIDLO/&#13;
IKC, De Groot e.a., 1994 geeft een prognose van 0,3 tot 0,8% per jaar, resulterend in 2015 in een&#13;
percentage van 66 a 60; vooral bouwland zal daarvoor in aanmerking komen, omdat daarop de laagste toe&#13;
gevoegde waarde per ha wordt gerealiseerd.&#13;
20. Voor genoemde gegevens heb ik geput uit het artikel van M.J. Voskuilen en C. van Bruchem (LEI) in De&#13;
Landeigenaar jan. 1995, p. 5: 'Grondgebruik in het verleden en toekomst'.&#13;
21. - Zie Kroniek van duurzaam Nederland, K. Waagmeester (red.), Utrecht 1994.&#13;
- Ik verwijs naar het overzichtelijke artikel van J. Beeren in 'Omstreden ruimte', redactie J.N.H. Ellerie en&#13;
C.A.M. Fleischer-Van Rooijen, Groningen 1994, p. 10, waarin eveneens lezenswaardige bijdragen staan&#13;
van o.a. J.D. van der Ploeg (LUW) en J.F. de Leeuw (MLNV) over de toekomst van het landelijk gebied&#13;
en H.J.L. Vonhoff over de natuur als substraat.&#13;
22. Overigens nog mondjesmaat en in de ogen van de gemiddelde consument nog te duur of te ver weg.&#13;
23. Er zijn niet alleen vanuit de landelijke overheid scenario's ontwikkeld, maar ook vanuit het particulier ini&#13;
tiatief zoals tijdens het Heidemij-symposium te Hoogeveen (14 april 1994) en ten behoeve van het Natio&#13;
naal Landbouw Debat van de Stichting 'Ter Zake' (21 sep. 1995).&#13;
24. Zie over de relatieve waarde van langetermijnvoorspellingen in de landbouw: K. Veerman in Platform,&#13;
jan. 1995, p. 8 en voor beschouwingen over de toekomst hetzelfde nummer.&#13;
25. Lees over 'Het Landschap in 2010' de verzameling essays over vormgeving en inrichting, Landinrichtingsdienst&#13;
1994.&#13;
26. Zie het tijdschrift 19NU, nov. 1994, p. 6-9. &#13;
27. - Zie voor een beschrijving van het Landinrichtingsbeleid het artikel onder die naam van J.P.A. van den&#13;
Ban in De Landeigenaar, febr. 1994, p. 3-7.&#13;
- Zie voor de geciteerde tekst pagina's 16 en 17, resp. 21.&#13;
- Zie themanr. Het Waterschap: Landinrichting in de jaren negentig, 1994, nr. 3.&#13;
- Zie W. Brussaard (red.): Hoofdlijnen van het agrarisch recht, Zwolle 1993, p. 31, p. 119.&#13;
28. - Zie over de geringe natuurlijkheid van ons land en de zorgelijke toestand van de natuur: 'Toestand van&#13;
de natuur', rapport IKC-NBLF, nr. 4a, Wageningen 1994.&#13;
- Zie over knelpunten in het milieu- en natuurbeleid in relatie tot de land- en tuinbouw E.B. Oosterveld:&#13;
'Beleid in strijd', CLM, sept. 1994; zie ook 'Natuurbeleid in de peiling', juli 1994, tussentijdse balans van&#13;
het NBP.&#13;
- Zie minister LNV, Stc. 1995, nr. 25, p. 4.&#13;
-Zie 'Natuur buiten natuurgebieden', Raad voor natuurbeheer, febr. 1995.&#13;
29. Zie derde Nota Waterhuishouding, p. 243-245 en de Evaluatienota-Water, p. 84 en p. 95.&#13;
30. In 1850 waren er 3.000 waterschappen in Nederland, in 1945 2.500, in 1970 1.000, in 1978 400, in 1994&#13;
123 en per 1.1.1995 nog slechts 88; de Unie van Waterschappen verwacht dat er binnen vijfjaar nog 50 a&#13;
60 waterschappen zullen bestaan.&#13;
31. Bij de hier opgenomen plaatsbepaling heb ik deels de tekst gebruikt die ik eerder schreef ten behoeve van&#13;
Tekst en Commentaar (zie noot 15).&#13;
32. Waarbij het uit kwantitatief en kwalitatief waterbeheersoogpunt nogal verschil maakt of er sprake is van&#13;
glastuinbouw of vollegrondsgroenteteelt of een boomkwekerij.&#13;
33. De waterkwantiteits-, de waterkwaliteits- en eventueel de waterkeringstaak in één bestuurlijke organisatie&#13;
ondergebracht. In ons land komen overigens ook vormen van gescheiden beheer voor: een zuiveringschap&#13;
werkt daar - via een geïntegreerd waterbeheersplan - samen met (inliggende) waterkwantiteitsbeheerders;&#13;
zie ook Het Waterschap 1994, p. 906-914: 'All-in gedachte niet tot ideologie verheffen'.&#13;
34. Kortheidshalve verwijs ik naar mijn artikelen in Waterschapsbelangen 1993, p. 262 ev: 'De afstand be&#13;
stuurde-bestuurder' en van dezelfde jaargang p. 60 ev: 'Herijking inspraak en participatie';&#13;
zie ook J.T. van den Berg: 'Waterschappen en binnenlands bestuur' in 'Waterbeheer, dynamiek in denken&#13;
en doen', Almelo 1993, p. 132 en in dezelfde bundel J. IJff, p. 120.&#13;
35. - Zie over belang, betaling en zeggenschap uitgebreid: De Waterschapswet, een artikelsgewijs commen&#13;
taar, p. 72, red. J.J.I. Verburg, Zwolle 1992, waarvan dit jaar een herziene druk verschijnt;&#13;
- Zie over dit spanningsveld ook mijn artikel in De Landeigenaar, nov. 1994 (themanr. Landelijk gebied),&#13;
p. 30 'Economy of scale'.&#13;
36. Zie het rapport van de ad-hoc werkgroep bestuurssamenstelling, UvW Den Haag 1991.&#13;
37. 38. Zie Commentaar (Verburg, noot 35), p. 62.&#13;
Denk bijv. aan het rijk als rivierbeheerder op grond van de Rivierenwet (Stb. 1908, 339).&#13;
39. Een inventarisatie en analyse van de ontwikkelingen heb ik gegeven in mijn bijdrage aan de bundel Waterstaatswetgeving,&#13;
verleden, heden en toekomst, red. S.B. Boelens e.a.: 'Naar een samenhangend waterbe&#13;
heer, bezien vanuit de kwantiteitszorg', p. 155-183 (Zwolle, 1992), zie art. 3 Wwh; over aspecten van&#13;
waterbeheer heeft de Unie van Waterschappen een aantal (deel)rapporten uitgebracht. Zie o.a. Naar een&#13;
samenhangend oppervlaktewaterbeheer (1987); Oppervlaktewaterbeheer in relatie tot grondwaterbeheer&#13;
(1990); De samenwerking tussen waterschappen en gemeenten (1990). Zie ook: Ruimtelijk bestuursrecht&#13;
(losbladig), Kluwer Deventer en Handboek voor Milieubeheer, onderdeel D, Integraal waterbeheer, los&#13;
bladig (Alphen aan den Rijn). Zie ook: J.J.I. Verburg, Waterbeheer 2000; Tijdschrift voor openbaar be&#13;
stuur 1990, blz. 536 en P. Glasbergen, Drie voorwaarden voor integraal waterbeheer, WB 1991, blz. 240.&#13;
40. -Voor een uitgebreide, artikelsgewijze behandeling van de Wwh verwijs ik naar H.J.M. Havekes en&#13;
W.G.M. Heidens: De Wet op de Waterhuishouding; integraal waterbeheer in juridisch perspectief (Lely&#13;
stad 1990).&#13;
- Zie ook het themanr. Waterschapsbelangen met bijdragen van J.J.I. Verburg, H.H.A. Teeuwen en A. van&#13;
Hall, 1990, nr. 16.&#13;
Zie G.D. Geldof: 'Adaptief waterbeheer', TAUW Deventer 1994. &#13;
41. Verwezen kan worden naar de Uitvoeringsregeling waterhuishouding (Stb. 1990, 320) waarin diverse wet&#13;
telijke beheersinstrumenten specifiek voor rijkswateren en enkele voor alle wateren geldende regels inza&#13;
ke registratie en vergunningaanvragen ex art. 25 lid 2 Wwh.&#13;
42. Het op de Grondwaterwet gebaseerde grondwaterplan is in het PWHP opgegaan.&#13;
43. Zie H.H.A. Teeuwen, 'De planstructuur', Waterschapsbelangen 1990, p. 546.&#13;
44. Zie voor een behandeling van waterbeheer in een bredere context: - Milieurecht, red. W. Brussaard e.a., Zwolle 1993, p. 186-216.&#13;
- Ch. Backes: 'Juridische bescherming van ecologisch waardevolle gebieden, Zwolle 1993, p. 269-273;&#13;
gezien de nauwe onderlinge samenhangen en omdat waterbeheer nauw verweven is met de kwaliteit van&#13;
de fysieke leefomgeving, die mede wordt bepaald door het ruimtelijke ordenings- en milieubeleid, geeft de&#13;
Wwh, samen met de Wet op de ruimtelijke ordening en de Wet milieubeheer procedurevoorschriften die&#13;
een goede coördinatie moeten bevorderen. Zie over integratie van planstelsels: W. Brussaard en J.H. En&#13;
ter: Het stelsel van milieubeleidsplanning in relatie tot ruimtelijke ordenings- en waterhuishoudingsplan&#13;
ning en G.A. Biezeveld: Omgaan met samenhangen bij integratie van milieuwetgeving en&#13;
waterwetgeving. Beide artikelen verschenen in Milieu en Recht 1990, blz. 222.&#13;
- P.J.J. van Buuren, Ch. Backes, A.A.J. de Gier: Hoofdlijnen ruimtelijk bestuursrecht, Deventer 1994, p.&#13;
287.&#13;
Zie ook P.J.J. van Buuren e.a.: Ontwikkelingen in waterstaatswetgeving, naar een verbreding van het juridisch&#13;
instrumentarium op het gebied van het waterbeheer, RUU 1990.&#13;
45. Bij amvb of provinciale verordening, zoals bijv. de vaststellingsprocedure van dit besluit van algemene&#13;
strekking.&#13;
46. Zie ook:&#13;
- KB 4.9.1989, nr. 21457, AB 1990, 416.&#13;
- KB 14.1.1991, nr. 268, AB 1991, 667.&#13;
-AG 7.11.1991, AB 1992,474. 47. Op door het rijk vast te stellen peilbesluiten is de openbare voorbereidingsprocedure van afdeling 3.4 Awb&#13;
van toepassing. Een belanghebbende kan tegen een peilbesluit voor oppervlaktewateren onder beheer van&#13;
rijk of provincie beroep instellen bij de rechtbank. Conform art. 148 Waterschapswet kan het peilbesluit&#13;
bij reglement aangewezen worden voor goedkeuring door gedeputeerde staten. Als zulks niet is geschied&#13;
valt het waterschapsbesluit inzake een peil onder art. 153 Waterschapswet en vervolgens art. 155 Water&#13;
schapswet jo. hoofdstuk 8 Awb. Ook na de goedkeuringsprocedure staat de rechtsgang naar de bestuurs&#13;
rechter open conform art. 151 Waterschapswet.&#13;
48. Bij Afd. Bestuursrechtspraak RvS.&#13;
49. Bij aanvoeren of onttrekken dient het doel aangegeven te worden, bijv. beregening, veedrenking, irrigatie&#13;
ten behoeve van de landbouw.&#13;
50. Voor de wijziging of intrekking van een vergunning geeft de Wwh een aparte regeling. De gehele of ge&#13;
deeltelijke intrekking van een vergunning is aan voorwaarden gebonden. Eén daarvan is het intreden van&#13;
nieuwe feiten of omstandigheden waardoor in het belang van de waterhuishouding de lozing, onttrekking,&#13;
aan- of afvoer geheel of gedeeltelijk niet langer toelaatbaar wordt geacht.&#13;
51. - Ik verwijs naar het recente artikel van W. Konijnenbelt: 'Het specialiteitsbeginsel in het Nederlandse en&#13;
het Franse administratieve recht', NTB 1994, p. 305-313 met de daarin vermelde literatuur en jurispruden&#13;
tie. - Ik wijs op de polemiek tussen H.H.A. Teeuwen c.s. en I. Poortvliet in Het Waterschap 1994, p. 410-414&#13;
resp. Waterschapsbelangen 1993, p. 575; zie Verburg onder AG, 6.2.1992, AB 1992,674.&#13;
- Ik wijs op de instructieve noot van R.M. van Male onder ABRvS, AB 1994, 607, inclusief ruime bron&#13;
vermelding.&#13;
- Zie ook de verruiming van het belangenkader bij wetswijziging (13.5.1991, Stb. 277) van 'De Wet van&#13;
1891' en de Rivierenwet.&#13;
- Zie voor relatie met de Awb o.a. Van Wijk/Konijnenbelt, p. 424-427, Utrecht 1994 en de door Konijnen&#13;
belt genoemde vijf categorieën.&#13;
52. Overigens verwijs ik voor een subtiele uitwerking van dit beginsel in de relatie Wwh-Gww op W.G.M.&#13;
Heidens: 'De Wet op de Waterhuishouding: vier jaar ervaringen', Het Waterschap 1994, p. 553/554.&#13;
53. Tot in de jaren tachtig nog is in het kader van de landinrichting vooral gewerkt ten behoeve van een grote&#13;
re drooglegging van een groot deel van het landelijk gebied. Nu wordt ervaren hoezeer dit heeft geleid tot&#13;
verdrogingsgebieden in vrijwel alle provincies. Beheersinstrumenten zullen mede ingezet kunnen worden&#13;
om deze verdroging te bestrijden. Zie daarover de Evaluatienota Water 1993, aw, blz. 27 en 43-49; Ge&#13;
biedsgerichte verdrogingsbestrijding is speerpunt van beleid.&#13;
54. TK 1994-1995, 23925, nrs. 1-2.&#13;
55. Het waterschap is geen grondwaterbeheerder, maar kan aan een vergunning voorschriften verbinden ter&#13;
bescherming van het belang van het grondwaterbeheer als de Gww daarin niet voorziet, bijv. via art. 24-5&#13;
Wwh bij het onttrekken van grondwater bij de ontwatering van gronden (vgl. art. 1, lid 3 onder a Gww).&#13;
56. Voor informatie over water - ruimtelijke ordening verwijs ik o.m. naar:&#13;
- J.W. van Zundert in: 'Waterbeheer, dynamiek in denken en doen' over planologisch waterbeheer', p. 85.&#13;
- A. van Hall: 'Geïntegreerd beleid in landelijk gebied, WB 1993, p. 711.&#13;
- J.K. Muntinga/P.J.T. van Bakel: 'Waterschappen en ruimtelijke ordening', TAUW Deventer 1993.&#13;
- M.P.J. Verberkt: 'Ruimtelijk relevant waterbeleid in bestemmingsplannen buitengebied', TAUW De&#13;
venter 1994.&#13;
57. - Dit heb ik uitgewerkt in: 'Over de verhouding provincie-waterschap in het licht van nieuwe regelge&#13;
ving', WB 1992, p. 68&#13;
- Zie Ch. Backes (noot 44), p. 274-276.&#13;
58. In bijdrage aan NIROV-studiedag 12.12.94 te Zwolle: 'Juridische aspecten van het provinciale omge&#13;
vingsplan', waarin hij terecht naar mijn smaak kanttekeningen plaatst bij een te groot enthousiasme voor&#13;
integrale omgevingsplannen, vooral vanuit de juridische belemmeringen; zie over elementen van rechtsbe&#13;
scherming in dit kader P.C.E. van Wijmen: 'De gewijzigde WRO en de Abw', De Landeigenaar 1995, nr.&#13;
1, p. 8; zie ook A.J.J. de Gier: 'De juridische betekenis van het streekplan', Zwolle 1993, p. 300.&#13;
59. Flexibel beleid vereist flexibele plannen, en derhalve zou de geldigheidstermijn van streek- en bestem&#13;
mingsplan wellicht teruggebracht kunnen worden (in watersector 4 jaar!, hetgeen weer als te kort wordt&#13;
ervaren...).&#13;
60. Vgl. art. 24 WRO: tegen bestemmingsplannen, voor zover opgesteld ter uitwerking van bindende streek&#13;
planonderdelen geen beroep ter voorkoming dubbel beroep; zie bijlage Awb over milieubeleidsplannen:&#13;
geen beroep mogelijk op administratieve rechter; m.i. een omissie van de wetgever dat de waterhuishoudingsplannen&#13;
niet genoemd zijn.&#13;
61. WB 1991, p. 100, waarin hij zeer helder beschrijft hoe functietoekenning en belangenbehartiging met el&#13;
kaar in relatie staan; functietoekenning gaat samen met het geven van een normdoelstelling: aan welke ei&#13;
sen moet een bepaald watersysteem voldoen.&#13;
62. Zie P. Glasbergen: 'Waterschappen en integraal waterbeheer' in: Waterschappen in Nederland, J.C.N.&#13;
Raadschelders en Th.A.J. Toonen, Hilversum 1993, p. 141.&#13;
63. WB 1990, p. 463.&#13;
64. Zie mijn artikel: De Waterschapswet, stabiele factor in veranderingsprocesssen', 1995, p. 27-37, waarin ik&#13;
dit thema uitwerk.&#13;
65. Die ook weer. in dit geval juridische bezwaren kunnen hebben.&#13;
66. Zie art. 24, vijfde lid Wwh, met inachtneming van het wetsvoorstel 'drainageverbod' (onderdeel 3.2.5).&#13;
67. Zie art. 3:2 Awb (verzamelen feiten en kennis over rechtstreeks betrokken belangen) jo. art. 3:4 Awb; zie&#13;
ook AR, 21.8.1984, AB 1984, 542.&#13;
68. Ik weet dat het voorlopig nog een utopie is, maar vanuit de burger gezien zou een uniforme rechtsgang via&#13;
bezwaar (bij het beslissend orgaan) naar de rechtbank - en zo nodig - naar de ABRvS helder zijn.&#13;
</legacyfootnotes><footnotes><footnote/></footnotes><auteurs>Prof. mr. A. van Hall</auteurs><published>1995-04-01 00:00:00</published><modified>1995-04-01 00:00:00</modified><editiondate>1995-04-01</editiondate><htmlpath>https://denhollander.info/artikel/6010</htmlpath></article>
</articles></edition>