<edition><articles><article><jaar>1996</jaar><naam>Tijdschrift voor Agrarisch Recht</naam><uitgave>12</uitgave><aflevering>12</aflevering><searchword>TvAR 12/1996</searchword><id>5945</id><udhid>UDH:TvAR/5945</udhid><titel>Einde van een partnership. Tegen welke prijs?</titel><searchwords><searchword>TvAR 12/1996</searchword><searchword>UDH:TvAR/5945</searchword></searchwords><attachments><attachment><name>1996_nr 12_Artikel_Labohm.pdf</name><extention>pdf</extention><url>https://denhollander.info/download/5789/ci</url></attachment></attachments><inleiding>INLEIDING&#13;
Het huwelijk is niet alleen een sacraal, sociaal en affectief gebeuren, maar eveneens een economisch samenwerkingsverband tussen man en vrouw, waarbij de echtgenoten een economische taakverdeling maken. Man en vrouw dragen, ongeacht het huwelijksgoede-renregime, ieder op hun manier bij aan de vermogensopbouw tijdens het huwelijk.1 Deze gezamenlijke bijdrage rechtvaardigt naar mijn mening, dat zowel man als vrouw recht hebben op een eerlijk deel van het vermogen dat, al dan niet aan beide zijden, tijdens het huwelijk is opgebouwd.2 Zolang het huwelijk voortduurt, is het voor de echtgenoten in het algemeen niet van belang in hoeverre ieder van hen gerechtigd is in het 'gemeen-schappelijk vermogen'. Het belang van vermogensaanspraken van de echtgenoten wordt voor beiden pas belangrijk wanneer het huwelijk wordt ontbonden door echtscheiding.3 Tot 1971 waren de wettelijke gronden voor echtscheiding overspel, kwaadwillige verlating, veroordeling wegens misdrijf tot een vrijheidstraf van vier jaar of langer na het huwelijk uitgesproken, zware verwondingen of zodanige mishandelingen, door den eenen echtgenoot jegens den ander gepleegd, waardoor diens leven in gevaar wordt gebracht, of waardoor hem gevaarlijke verwondingen zijn toegebracht. Vanaf 1971 geldt in Nederland als grond voor echtscheiding duurzame ontwrichting. In de praktijk komt dit erop neer, dat als een van de partijen om hem of haar moverende redenen aan de rechtbank verzoekt de echtscheiding tussen partijen uit te spreken, de rechtbank aan dit verzoek gehoor zal geven.4 De liberalisering van het echtscheidingsrecht, maar ook de veranderende maat-schappelijke opvattingen over het huwelijk zijn de oorzaak van het toenemende aantal echtscheidingen sedert 1970.5&#13;
Te veel echtgenoten overzien de economische gevolgen van het einde van het huwelijk door echtscheiding niet. Er bestaat niet meer een levenslange alimentatieverplichting van de ene echtgenoot naar de andere echtgenoot als een huwelijk wordt ontbonden door echt-scheiding. De rechter kan op vordering van een van de echtgenoten een alimentatie voor een bepaalde periode vaststellen. Als uit het huwelijk van de echtgenoten geen kinderen zijn geboren en het huwelijk niet langer dan vijf jaar heeft geduurd, is de alimentatiever-plichting gelijk aan de duur van het huwelijk.6 In alle andere gevallen bedraagt de alimen-tatieverplichting maximaal twaalf jaar. Slechts onder zeer bijzondere omstandigheden kan deze termijn worden verlengd. De beperking in duur van de alimentatie zal voor degene die niet zelfstandig in zijn of haar levensonderhoud kan voorzien, een reden kunnen zijn om in het kader van de verdeling van de huwelijksgoederengemeenschap zo veel moge-lijk aan activa proberen te verkrijgen, of hij/zij zal zich op het standpunt stellen dat van een zo hoog mogelijke waardering van de activa uitgegaan moet worden. Als een van de echtgenoten in het kader van de verdeling het maximale wil verwerven, is er voor de echt-genoot die de landbouwonderneming na echtscheiding wil voortzetten, een zeer reële kans aanwezig dat de onderneming zal moeten worden verkocht. De waarde bij voortge-zet agrarisch gebruik van een grondgebonden landbouwbedrijf is blijkens een belangrijke uitspraak van het Gerechtshof Amsterdam aanzienlijk lager, dan de waarde van die onder-neming in het vrije economische verkeer.7 In dit artikel zal ik mij beperken tot een be-spreking van de waardering en verdeling van een landbouwbedrijf na echtscheiding tussen echtgenoten die gehuwd zijn in de wettelijke gemeenschap van goederen. Ik zal een klein uitstapje maken naar het leerstuk van de reallocatie van vermogen, alsmede zal ik in het kort ingaan op de waardering van quota. De ruimte die aan mij is gegeven voor dit artikel, is te beperkt om aandacht te besteden aan de fiscaalrechtelijke aspecten voor de scheidende ondernemer.</inleiding><content>WETTELIJKE GEMEENSCHAP VAN GOEDEREN&#13;
Als echtgenoten niet vóór of tijdens hun huwelijk huwelijkse voorwaarden hebben ge-maakt, geldt tussen de echtgenoten de wettelijke gemeenschap van goederen. De hoofdre-gel van deze gemeenschap is, dat beide echtgenoten in deze gemeenschap gelijk gerech-tigd zijn onder respectering van de rechten van de ander.8 Als het huwelijk door echt-scheiding eindigt, zal de huwelijksgoederengemeenschap moeten worden verdeeld. Op de verdeling van de huwelijksgoederengemeenschap is Boek 3, titel 7 van het BW van toe-passing.9 De echtgenoten kunnen naar eigen inzicht de huwelijksgoederengemeenschap verdelen. Als de echtgenoten geen overeenstemming kunnen bereiken over de wijze van verdeling, kan de rechter de verdeling tussen de echtgenoten vaststellen, rekening hou-dend met de belangen van partijen en met het algemeen belang.10 De aard van de geschil-len die tussen de echtgenoten bij de verdeling van de huwelijksgoederengemeenschap ontstaan, zijn:&#13;
1. Wie krijgt welk vermogensbestanddeel?&#13;
2. En tegen welke prijs?&#13;
3. Welke formaliteiten moeten in acht worden genomen?&#13;
De rechtsrelatie tussen echtgenoten en ex-echtgenoten wordt beheerst door de redelijk-heid en billijkheid.11 Wat redelijk en billijk is, hangt af van alle feiten en omstandigheden tussen partijen.12 Als de man de landbouwonderneming van zijn vader in het verleden heeft overgenomen en dit bedrijf is voor hem een bron van inkomsten, zullen de redelijk-heid en de billijkheid met zich meebrengen dat de activa, behorende tot de landbouwon-derneming, aan de man moeten worden toegescheiden en geleverd. Als de man geheel of gedeeltelijk arbeidsongeschikt is en de vrouw exploiteert de onderneming, waarvan het fi-nanciële resultaat de bron van inkomsten voor haar en de kinderen is, kunnen de redelijk-heid en billijkheid met zich meebrengen dat de landbouwonderneming in het kader van de verdeling aan haar moet worden toegescheiden en geleverd. Naarmate het huwelijk van de echtgenoten langer heeft geduurd, zal hiermee bij de wijze van verdeling, alsmede bij de bepaling van de prijs waarvoor de goederen in de verdeling moeten worden betrokken, meer rekening worden gehouden. Op de billijkheidsaspecten bij verdeling en waardering zal ik hierna nog nader ingaan.&#13;
GESCHEIDEN VERMOGENS, REALLOCATIE VAN VERMOGEN?&#13;
In het geval echtgenoten bijvoorbeeld met uitsluiting van iedere gemeenschap van goede-ren zijn gehuwd zonder opneming van een bepaling dat het overgespaarde inkomen wordt verrekend, acht ik het in het algemeen niet redelijk en billijk dat de vrouw bij het einde van het huwelijk geen financiële aanspraak krijgt op het vermogen van de man. Op de overeenkomst van huwelijkse voorwaarden is het algemene verbintenissenrecht van toe-passing, waaronder het leerstuk van de veranderende omstandigheden (6:258 BW). In het begin van het huwelijk werkt de vrouw meestal nog buiten het bedrijf van de man. Vaak leven de echtgenoten dan van het inkomen van de vrouw, zodat de man in de gelegenheid is om een vermogen op te bouwen. Na de geboorte van het eerste kind is het zeer gebrui-kelijk dat de vrouw haar extern betaalde baan opzegt en zich gaat toeleggen op de verzor-ging van het gezin. Naast deze naar mijn mening zeer veel omvattende taak, is het vaak de vrouw die de boekhouding van de onderneming verzorgt, telefonisch contact met leveran-ciers onderhoudt en tijdens de oogstperiode de maaltijd voor een groot aantal personen moet verzorgen. Deze feiten rechtvaardigen mijns inziens dat de vrouw bij het einde van het huwelijk, ondanks de huwelijkse voorwaarden die iedere gemeenschap van goederen uitsluiten, een aanspraak verwerft op het vermogen van de man. Reallocatie van vermo-gen dus.13 Het is niet redelijk om op basis van het uitgangspunt 'contract is contract' het standpunt in te nemen dat het vermogen alleen toekomt aan de man, indien de echtgenoten tijdens het huwelijk hebben geleefd alsof zij in gemeenschap van goederen waren ge-huwd. De Hoge Raad is echter nog terughoudend bij het toekennen van vermogensaan-spraken van de vrouw op de man als er sprake is van huwelijkse voorwaarden, waarbij ie-dere gemeenschap van goederen is uitgesloten.14 De casus in het arrest van de Hoge Raad van 29 september 1995, NJ 1996, 98 was als volgt.15 Man en vrouw waren in 1977 onder het maken van huwelijkse voorwaarden met elkaar gehuwd. Bij het aangaan van huwelijk bracht de vrouw zeventien hectare en de man veertig hectare weiland aan. Op het totale arsenaal van zevenenvijftig hectare exploiteerde de man een melkveehouderij. Als produ-cent van koemelk verkreeg de man in 1984 een referentiehoeveelheid melkquotum van 1 116 401 kilogram. Een dergelijke hoeveelheid melkquotum vertegenwoordigt op de vrije markt een zeer aanzienlijke waarde. In de procedure stelde de man zich op het stand-punt dat het gehele melkquotum aan hem toekwam. De vrouw daarentegen vorderde pri-mair dat zij rechthebbende was op 17/57 deel van het melkquotum, groot 1116 401 kilo-gram, zijnde 332 962 kilogram. Subsidiair heeft de vrouw gevorderd de man te veroorde-len om aan de vrouw te voldoen, haar aanspraak op de helft van de waarde van 332 962 kilogram melkquotum, ofwel f 665 924. In eerste aanleg oordeelt de Rechtbank Leeuwar-den dat de vrouw naar eisen van redelijkheid en billijkheid een vergoedingsrecht had op de man terzake een deel van de waarde van het melkquotum. De man kon zich met het oordeel van de rechtbank niet verenigen en is in appel gegaan. Het Gerechtshof Leeuwar-den heeft in zijn arrest de navolgende feiten en omstandigheden relevant geacht om aan de vrouw op basis van de redelijkheid en billijkheid een vergoedingsrecht toe te kennen voor de waarde van het deel van het melkquotum dat op naam stond van de man: de over-wegingen van het gerechtshof waren als volgt:&#13;
1. dat de man mede door het bijna vijftien jaar lang gebruik maken van de grond, toe behorende aan de vrouw, en de arbeid door de vrouw verricht ten behoeve van het bedrijf van de man, een melkproductie heeft kunnen realiseren, op grond waarvan een hoeveel heid heffingvrije melkquotum met 1983 als referentiejaar aan het bedrijfis toegekend;&#13;
2. dat de vrouw haar gronden, groot zeventien hectare, in gebruik heeft genomen ter exploitatie ten behoeve van het bedrijf van de man en dat de vrouw voor dit gebruik, dat bijna vijftien jaar heeft geduurd, geen vergoeding heeft verkregen;&#13;
3. dat ten tijde van het opmaken van de akte van huwelijkse voorwaarden nog geen sprake was van een melkquoteringssysteem en de vrouw met een dergelijk systeem geen rekening heeft kunnen houden;&#13;
4. de aanzienlijke toename na het huwelijk van het aantal koeien.&#13;
De Hoge Raad deelde de visie van het gerechtshof. De overeenkomst van huwelijkse voorwaarden wordt mede door de redelijkheid en billijkheid beheerst, hetgeen onder omstandigheden met zich mee kan brengen, dat een tussen partijen geldende regel niet wordt toegepast voor zover dit in de gegeven omstandigheden naar maatstaven van redelijkheid en billijkheid onaanvaardbaar is. De door het gerechtshof vastgestelde feiten en omstandigheden rechtvaardigden dus dat de vrouw een vermogensaanspraak kreeg op de man. Het oordeel van de Hoge Raad acht ik juist. Voor de echtscheidingspraktijk betekent dit arrest mijns inziens, ook al zijn echtgenoten gehuwd onder het maken van huwelijkse voorwaarden, dat van geval tot geval moet worden bekeken of de ene echtgenoot op basis van de feiten en omstandigheden een vermogensaanspraak heeft op de ander. Koude uit-sluiting behoeft derhalve niet meer zo koud te zijn, zij het dat de omstandigheden waaron-der huwelijkse voorwaarden opzij gezet kunnen worden wel uitzonderlijk dienen te zijn.16 Welke die uitzonderlijke omstandigheden zijn, moet door de rechtspraktijk worden inge-vuld en zal mede afhankelijk zijn van de algemeen erkende rechtsbeginselen, van in Ne-derland levende rechtsovertuigingen en van de maatschappelijke en persoonlijke belangen die bij het gegeven geval zijn betrokken.17 Een uitzonderlijke omstandigheid kan onder meer zijn, een bij het aangaan van de overeenkomst van huwelijkse voorwaarden, niet verdisconteerde omstandigheid, zoals in het arrest van de Hoge Raad van 25 september 1995, NJ 1996, 98 het niet bestaan van het melkquotum op het moment van het aangaan van de akte van huwelijkse voorwaarden. Het recht blijft door de maatschappelijke ont-wikkelingen continu in beweging. Wie onverkort wil vasthouden aan de inhoud van een akte van huwelijkse voorwaarden, die vaak tientallen jaren oud is en nimmer tijdens het huwelijk van de echtgenoten is herzien, geeft mijn inziens blijk van het willen vasthouden aan een schijnrechtzekerheid. De akte van huwelijkse voorwaarden moet, wanneer deze ter sprake komt, uitgelegd worden overeenkomstig alle feiten en omstandigheden die zich op het moment van de uitleg voordoen.&#13;
KNELPUNT BIJ DE VERDELING&#13;
Het grootste knelpunt bij de verdeling van een huwelijksgoederengemeenschap, waarbij een grondgebonden landbouwonderneming behoort, is voor welk bedrag de landbouwon-derneming in de verdeling wordt betrokken. Noch in het Burgerlijk Wetboek, noch in het Wetboek van Burgerlijke Rechtsvordering is een bepaling opgenomen over de wijze waarop de gemeenschap moet worden gewaardeerd.18 Door het ontbreken van duidelijke richtlijnen voor waardering in de wetgeving, zal voor iedere zaak op basis van alle feiten en omstandigheden de prijs waarvoor de onderneming in de verdeling moet worden betrokken, moeten worden vastgesteld.19 Uit artikel 1:100, lid 1, BW volgt, dat beide echt-genoten gelijk gerechtigd zijn in de huwelijksgoederengemeenschap. Deze gelijke gerechtigdheid geldt eveneens voor de waarde van de vermogensbestanddelen. Het uitgangspunt voor de waardebepaling van een onderneming in het kader van de verdeling zal naar mijn mening dienen te zijn, de waarde van de onderneming in het vrije economische verkeer.20 De rechtsverhouding tussen ex-echtgenoten kan echter onder omstandigheden met zich meebrengen, dat bij de bepaling van de prijs van de landbouwonderneming, waarvoor deze in de verdeling wordt betrokken, van een lagere prijs wordt uitgegaan.21 Bij de waar-dering van een landbouwonderneming vertonen zich bijzondere aspecten, namelijk de waardering van:&#13;
1. melkquotum;&#13;
2. mestreferentie;&#13;
3. suikerquotum.&#13;
De hiervoor genoemde quota zijn vermogensrechten. Vermogensrechten zijn rechten, die, hetzij tezamen met een ander, overdraagbaar zijn of ertoe strekken de rechthebbende stof-felijk voordeel te verschaffen, ofwel verkregen zijn in ruil voor verstrekt of in het vooruit-zicht gesteld stoffelijk voordeel (artikel 3:6 BW). Een van de kenmerken van een vermogensrecht is, dat het op geld waardeerbaar is.22 In het vrije economische verkeer brengen de quota aanzienlijke bedragen op.23 Als vermogensrecht valt het quotum in de huwelijkgoederengemeenschap en is dus in vermogensrechtelijke zin vatbaar voor verde-ling. Echtscheiding wil niet zeggen, dat de man eveneens het door hem geëxploiteerde be-drijf wil beëindigen. Als de man na echtscheiding de onderneming wil continueren, zal hij ook de beschikking dienen te behouden over de quota. Bij de waardebepaling van het on-dernemingsvermogen dient in principe de onderneming als één geheel gewaardeerd te worden. De waardebepaling van de quota moet geplaatst worden in een totaal van alle re-levante feiten en omstandigheden van de onderneming zoals:&#13;
1. de winstgevendheid van de onderneming;&#13;
2. wanneer de quota zijn verkregen en tegen welke prijs;&#13;
3. wat de toekomstverwachting van de onderneming is;&#13;
4. wat de aard van de onderneming is;&#13;
5. wat de door de branche behaalde resultaten in technische en financiële zin zijn. Ik acht het onjuist het quotum als bedrijfsmiddel apart te waarderen, los van het gehele bedrijf en los van alle overige feiten en omstandigheden.&#13;
Aan de hand van een drietal rechtbankprocedures zal ik aangeven onder welke omstan-digheden de rechter kan bepalen dat de ene deelgenoot er genoegen mee moet nemen dat de andere deelgenoot tegen een lagere prijs de landbouwonderneming krijgt toegeschei-den dan tegen de waarde in het vrije economische verkeer. Het betreft een varkensbedrijf en tweetal melkveebedrijven.&#13;
RECHTBANK ARNHEM&#13;
In een aan de Rechtbank Arnhem voorgelegde zaak waren de feiten als volgt. Man en vrouw waren in gemeenschap van goederen met elkaar gehuwd. De man had van zijn va-der tegen een prijs beneden de waarde van de landbouwonderneming in het vrij economi-sche verkeer het bedrijf overgenomen. De man was altijd boer geweest. Op het moment dat de vrouw de echtscheidingsprocedure opstartte, was de onderneming voor hem de eni-ge bron van inkomsten. De vrouw had niet in de onderneming van de man meegewerkt. Uit hoofde van een dienstbetrekking genoot de vrouw een eigen inkomen en zij kon dus volledig zelfstandig in haar eigen levensonderhoud voorzien. Gezien de leeftijd van de man, 45 jaar, en het feit dat hij buiten de exploitatie van het landbouwbedrijf geen enkele ervaring had, was het voor hem van zeer groot belang dat hij de exploitatie van de land-bouwonderneming zou kunnen voortzetten. Uit het huwelijk van partijen was één kind geboren, dat op het moment van de echtscheidingsprocedure zeventien jaar oud was. De vrouw had er geen bezwaar tegen indien de man het bedrijf zou voortzetten. Echter, voor de waarde van de activa moest worden uitgegaan van de waarde in het vrije economische verkeer. De accountant van de man had berekend, dat als van de waarde in het vrije eco-nomische verkeer zou worden uitgegaan, de onderneming niet meer rendabel kon worden geëxploiteerd. De man stelde zich in de procedure op het standpunt, dat voor de waarde-ring van het bedrijf uitgegaan moest worden van een zodanige waarde, dat een lonende exploitatie nog juist tot de mogelijkheden behoorde. De Rechtbank Arnhem heeft in haar vonnis van 14 mei 1992, rolnummer 1989/1588 overwogen:&#13;
'De partijen verschillen evenwel van mening over de terzake aan te leggen waarde-ringsmaatstaf: de zogenaamde agrarische waarde of de waarde in het vrije economische verkeer. Daarbij moet voorop worden gesteld, dat de rechter die de wijze van verdeling gelast op de voet van artikel 3:185 lid 1 BW naar billijkheid rekening houdt niet alleen met de belangen van partijen, maar ook met het algemeen belang. Uit de wetsgeschiedenis kan worden opgemaakt dat de continuïteit van de bedrijfsvoering als een algemeen belang valt aan te merken.'24&#13;
In het eindarrest van de Rechtbank Arnhem van 17 februari 1994 heeft de rechtbank overwogen:&#13;
'Aangezien de man het bedrijf alleen voert, de resultaten van het bedrijf tegenvallen en bij de waardering tegen de waarde in het economische verkeer de man de financiering niet kan opbrengen, is er reden de waarde van de onderhavige goederen op de voet van artikel3:185, lid 1 BW te stellen op de waarde die een lonende exploitatie tot de mogelijkheden maakt; dat is de agrarische waarde.'25&#13;
De feiten in de onderhavige zaak gaven aanleiding om uit te gaan van de agrarische waarde. Daarbij heeft in de zaak een rol gespeeld dat de onderneming voor de man een bron van inkomsten was en hij de onderneming niet meer gefinancierd kreeg indien de onderneming voor de waarde in het vrije economische verkeer in de verdeling zou wor-den betrokken.26 De Rechtbank Arnhem heeft wel bepaald, dat als de man binnen vijftien jaar na de verdeling alsnog overgaat tot verkoop van de onderneming, hij een deel van de overwinst met de vrouw moet verdelen. De aan de Rechtbank Arnhem voorgelegde zaak had onder andere omstandigheden tot een geheel ander resultaat kunnen leiden. Als de man arbeidsongeschikt was of wanneer de onderneming bedrijfseconomisch niet rendabel te exploiteren was, had het naar mijn mening voor de hand gelegen uit te gaan van de waarde in het vrije economische verkeer. In die situatie heeft de man er namelijk niet een specifiek gerechtvaardigd belang bij om de onderneming te continueren. Bij de afweging van de belangen van partijen moet niet alleen de continuïteit van de onderneming in aan-merking worden genomen, maar eveneens zal rekening dienen te worden gehouden met het gerechtvaardigde belang van de vrouw, namelijk dat zij - vaak na twintig jaar of langer - op een redelijke wijze in haar eigen levensonderhoud kan voorzien. Als de man in het kader van de verdeling van de huwelijksgoederengemeenschap de landbouwonderne-ming krijgt toegescheiden en geleverd voor de waarde bij voortgezet agrarisch gebruik, vind ik dit voor de vrouw een omstandigheid die rechtvaardigt dat de alimentatietermijn wordt verlengd boven de bij de wet gelimiteerde periode. De vrouw heeft door de wijze van verdeling ermee ingestemd dat voor de man zijn bron van inkomsten in stand blijft. Een deel van die bron, namelijk de helft van het waardeverschil tussen hetgeen waarvoor de onderneming in de verdeling is betrokken en de waarde van de onderneming in het vrije economische verkeer op het moment van de verdeling, kwam toe aan de vrouw. Als de man in het kader van de verdeling en waardering van de landbouwonderneming niet bereid is de wettelijke alimentatieverplichting te verlengen, kan dit een argument zijn om voor de waardering van het landbouwbedrijf uit te gaan van de waarde in het vrije econo-mische verkeer.&#13;
De rechtsverhouding tussen de ex-echtgenoten brengt met zich mee dat als de man bin-nen een redelijke termijn na de verdeling alsnog overgaat tot vervreemding van de land-bouwonderneming - die de man in het kader van de verdeling tegen de waarde bij voortgezet agrarisch gebruik heeft verkregen - de vrouw alsnog aanspraak kan maken op een deel van de gerealiseerde verkoopwinst. De aanspraak van de vrouw is dan gegrond op het feit dat zij geld in de onderneming heeft geïnvesteerd. Het is dan ook redelijk dat zij bij vervreemding gerechtigd is in een deel van de winst, die mede is gerealiseerd door het door haar geïnvesteerde bedrag.27&#13;
Het vonnis van de Rechtbank Arnhem staat niet alleen. De Rechtbank 's-Gravenhage heeft bij beschikking van 31 januari 1996, rekestnummer 94/6975 eveneens een oordeel moeten geven over de waardering van een landbouwbedrijf na echtscheiding. RECHTBANK 's-GRAVENHAGE&#13;
In deze procedure waren de feiten als volgt. De man had in 1988 van zijn vader de land-bouwonderneming overgenomen. Bij de overname was bepaald, dat wanneer de man zou overgaan tot verkoop van de onderneming, hij deze aan zijn broer moest aanbieden tegen de waarde bij voortgezet agrarisch gebruik. Ook in deze procedure stelde de vrouw zich op het standpunt, dat voor de waardering van de onderneming uitgegaan moest worden van de waarde in het vrije economische verkeer, zijnde f 1 323 057,21. De man stelde dat voor de waardebepaling van het bedrijf uitgegaan moest worden van een waarde bij voortgezet agrarisch gebruik, zijnde f 445 563. De rechtbank is bij de waardering van de landbouwonderneming uitgegaan van het door de man ingenomen standpunt. De recht-bank heeft overwogen: 'De rechtbank acht die waardebepaling juist, nu vast staat dat de man het bedrijf niet lonend kan voortzetten zonder het melkquotum, zodat de onderhandse verkoopwaarde van het melkquotum niet relevant is. Ook acht de rechtbank die waar-debepaling juist, omdat uitgegaan is van de agrarische waarde en niet van de onderhandse verkoopwaarde omdat de man het bedrijf niet vrij kan verkopen vóór 1 mei 1998, gelet op de voorwaarden waaronder partijen het bedrijf van de vader hebben gekocht. Tot slot acht de rechtbank die waardebepaling thans juist en ook redelijk en billijk tussen partijen, gelet op de opname van de zogenaamde vervreemdingsclausule als door de man aangegeven in zijn laatste voorstel tot boedelscheiding.'28 Uit het vonnis van de Rechtbank 's-Gravenha-ge volgt dat de financierbaarheid van de overbedelingsvordering van de vrouw een rol speelt bij de vaststelling van de prijs voor de onderneming. Wel verbinden de Rechtbank Arnhem en 's-Gravenhage aan de toedeling van de landbouwonderneming de voorwaar-de, dat als de man de onderneming binnen een bepaalde termijn verkoopt, hij een deel van de dan door hem gerealiseerde winst alsnog met de vrouw moet verrekenen. De Recht-bank Arnhem heeft de winstverrekening als volgt vastgesteld: de helft van het verschil tussen de waarde van de onroerende zaken, waarvoor deze in de verdeling is betrokken en de waarde bij verkoop van deze goederen, te verminderen met een jaarlijks vast percenta-ge. De winstverrekeningsclausule van de rechtbank komt erop neer, dat naarmate het tijd-stip van de verkoop van de onderneming verder verwijderd ligt van de datum van de verdeling van de huwelijksgoederengemeenschap des te lager het te verrekenen percenta-ge wordt. Ik acht het juist dat naarmate het tijdstip tussen de verdeling en de verkoop lan-ger heeft geduurd, het te verrekenen winstpercentage lager wordt. Namelijk, in deze tussenliggende periode kunnen zich veel wijzigingen hebben voorgedaan, die op het moment van de verdeling niet bekend waren. Te denken valt onder meer aan structurele verbeteringen van de onroerende zaak. Waar de rechtbank in zijn vonnis niet aan heeft gedacht, is de vraag of er ook een winstverrekening dient plaats te vinden indien de man de onderneming verkoopt en hij een economisch verantwoord landbouwbedrijf terug koopt. Het komt in de praktijk voor dat een ondernemer om bedrijfseconomische redenen de onderneming verkoopt of dat hij in verband met een van overheidswege opgestarte onteigeningsprocedure de onderneming aan de overheid moet overdragen. In deze gevallen acht ik het redelijk dat de vrouw geen beroep kan doen op winstverrekening, tenzij de man niet binnen een periode van een jaar overgaat tot de aankoop van een soortgelijk be-drijf als dat, wat hij verkocht heeft.&#13;
RECHTBANK BREDA/OBJECTIEVE MAATSTAVEN&#13;
Bij de prijsbepaling van ondernemingsvermogen moet zo veel mogelijk gezocht worden naar objectieve maatstaven zoals bijvoorbeeld de vraag wat in de branche het gemiddelde technische en financiële resultaat is. Het zoeken naar objectief meetbare factoren voor-komt een eindeloze, niet meetbare, discussie tussen de ex-echtgenoten. De praktijk leert dat de man die de onderneming in het kader van de verdeling wenst te verkrijgen, een zo laag mogelijke prijs wil betalen. In de visie van de man ziet zijn bedrijfstak er voor de toekomst slecht uit en hij zal alles in het werk moeten stellen om zijn hoofd boven water te kunnen houden. De vrouw daarentegen, die de onderneming niet voortzet, ziet voor de onderneming alleen maar gouden tijden. De waarheid ligt meestal ergens in het midden. In een aan de Rechtbank Breda voorgelegde zaak deed zich het volgende voor. Man en vrouw waren in gemeenschap van goederen met elkaar gehuwd. Tot de huwelijksgoede-rengemeenschap behoorde een landbouwbedrijf, zijnde een melkveehouderij. De techni-sche resultaten van de onderneming lagen beneden het in de melkveebranche gebruikelij-ke. De man stelde zich in de procedure op het standpunt dat voor de waardering van het landbouwbedrijf rekening moest worden gehouden met de kwaliteiten van de man als on-dernemer. De Rechtbank Breda deelde de visie van de man niet. De rechtbank is mijns in-ziens terecht bevreesd dat de kwaliteit van de ondernemer onevenredig zou doorwerken bij de waardebepaling van de onderneming. De door de rechtbank aangewezen deskundi-gen zijn bij de vaststelling van de waarde van de landbouwonderneming uitgegaan van het gemiddelde resultaat in de bedrijfstak gedurende een periode van vier jaar. Een conse-quentie van dit uitgangspunt is, dat als een onderneming ver boven het gemiddelde pres-teert, met deze uitzonderlijke prestatie eveneens geen rekening mag worden gehouden. Ook in deze uitspraak heeft de rechtbank expliciet een overweging gegeven over de finan-cierbaarheid van de overbedelingsvordering. De rechtbank heeft overwogen: 'Aangezien de man het bedrijf alleen voert, bestaat de kans dat de onderneming in de toekomst zal overgaan op een eigen kind van partijen, de resultaten van het bedrijf lager zijn dan het gemiddelde in de bedrijfstak en bij een waardering tegen een deels economische waarde de man de financiering in elk geval niet kan opbrengen, is er de reden de waarde van de onderhavige zaken op voet van artikel 3:185 lid 1 BW in elk geval niet hoger te stellen dan de agrarische waarde, zoals door de deskundigen gesteld.'29&#13;
FINANCIERBAARHEID&#13;
Uit de hiervoor genoemde drie uitspraken volgt dat bij de prijsvaststelling van de waarde waarvoor een landbouwonderneming in de verdeling moet worden betrokken, de financiering van de overbedelingsvordering een belangrijke rol speelt. Alle drie de bedrijven waren niet splitsbaar in twee zelfstandig levensvatbare bedrijven. Voorts kon om bedrijfs-economische redenen niet een onderdeel van het bedrijf worden verkocht. Zoals ik al eerder heb gesteld, is de hoofdregel van de wettelijke gemeenschap van goederen, dat beide echtgenoten ieder gelijk gerechtigd zijn in het totale gemeenschaps-vermogen. Op deze hoofdregel mag slechts onder bijzondere omstandigheden worden af-geweken. Als tot de huwelijksgoederengemeenschap een landbouwonderneming behoort, die splitsbaar is in twee levensvatbare bedrijven, ligt het naar mijn mening voor de hand dat bij de verdeling van de wettelijke gemeenschap van goederen aan iedere echtgenoot een levensvatbaar bedrijf moet worden toegescheiden. Als de ene echtgenoot, meestal de man, beide bedrijven wil voortzetten, mag voor de prijsbepaling van het ondernemings-vermogen worden uitgegaan van de waarde van de onderneming in het vrije economische verkeer. Voor de man is het namelijk niet noodzakelijk dat hij voor een rendabele exploi-tatie de beschikking heeft over beide bedrijven. Ook met een kleinere onderneming kan hij in zijn bestaan voorzien. De vraag die nog aan de orde kan komen, is of de splitsing van de onderneming niet in strijd is met het algemeen belang. Artikel 3:185, lid 1, BW bepaalt namelijk dat de rechtbank bij de verdeling rekening houdt met de belangen van de deelgenoten, in dit geval de ex-echtgenoten, maar eveneens met het algemeen belang. Uit de parlementaire geschiedenis van artikel 3:185, lid 1, BW kan worden afgeleid dat onder algemeen belang wordt verstaan, dat een in essentie gezond bedrijf niet als gevolg van een verdeling mag worden geliquideerd. Onder het algemeen belang kan naar mijn me-ning ook worden verstaan, de werkgelegenheid van de personen die binnen de onderne-ming werkzaam zijn. Als een splitsing of verkoop van een deel van de onderneming zal leiden tot ontslag van een of meerdere werknemers, zal hiermee rekening moeten worden gehouden bij de wijze van verdeling en waardering. Een consequentie van artikel 3:185, lid 1, BW is, dat in een privaatrechtelijke verhouding publiekrechtelijke belangen worden betrokken.30 Als de financierbaarheid het belangrijkste criterium is voor de prijsbepaling van de landbouwonderneming, is een gevolg hiervan dat, wanneer op de onderneming na-genoeg geen financiering rust, bij de prijsbepaling uitgegaan moet worden van het bedrijf tegen de waarde in het vrije economische verkeer.&#13;
AGRARISCHE WAARDE&#13;
Het begrip 'agrarische waarde' is in het kader van de verdeling van de wettelijke gemeen-schap van goederen een achterhaald begrip. Bepalend voor de prijs van de boedelbestand-delen is de rechtsverhouding tussen de deelgenoten. Van Mourik leidt uit het arrest van de Hoge Raad van 23 december 1965, NJ 1967, 44 af, dat bij de waardering en verdeling van een gemeenschap rekening moet worden gehouden met de rechtssfeer tussen de deelgeno-ten. De rechtssfeer tussen twee makelaars is een andere dan die tussen twee ex-echtgeno-ten. De visie van Van Mourik leidt tot een billijkheidsrechtspraak, die vergelijkbaar is met het Common Law-systeem.31 In het Common Law-systeem wordt onder 'Law' verstaan: 'Law is nothing more or less than the rules of the community.' Het voordeel van dit sys-teem is dat het recht zich flexibel kan aanpassen aan gewijzigde maatschappelijke opvat-tingen.&#13;
Op grond van artikel 3:166, lid 3, BW is artikel 6:2 BW van toepassing op de rechts-verhouding tussen de deelgenoten, in dit geval de ex-echtgenoten. Artikel 6:2 BW houdt in dat de partijen zich jegens elkaar dienen te gedragen overeenkomstig de eisen van rede-lijkheid en billijkheid. Wat redelijk en billijk is, is mede afhankelijk van de algemeen er-kende rechtsbeginselen, de in Nederland levende rechtsovertuiging en de maatschappelij-ke en persoonlijke belangen, die bij een gegeven geval betrokken zijn.32&#13;
De rechtsverhouding tussen ex-echtgenoten kan met zich meebrengen dat men bij de prijsbepaling van het ondernemingsvermogen van een zodanige prijs uitgaat, dat de over-bedelingsvordering financierbaar is voor degene die de onderneming voortzet. Of een landbouwonderneming, danwei een scheepsbouwbedrijf moet worden gewaardeerd, voor beide ondernemingen geldt in principe de waarde in het vrije economische verkeer. Maar, voor de deelgenoten geldt dat onder omstandigheden de ene deelgenoot er genoegen mee moet nemen dat de andere deelgenoot tegen een lagere prijs de onderneming kan overne-men.&#13;
De feiten en omstandigheden tussen de ex-echtgenoten zijn bepalend. Relevante feiten zijn:&#13;
A. of de vrouw in de onderneming heeft meegewerkt;&#13;
B. of haar werkzaamheden meer zijn geweest dan de normale hulp en bijstand in de zin vanartikel 1:81 BW;&#13;
C. of de vrouw haar carrière heeft opgezegd ten behoeve van het wel en wee van de on derneming;&#13;
D. of de man ook zijn steentje heeft bijgedragen in de huishoudelijke taken of heeft hij die volledig of nagenoeg helemaal overgelaten aan de vrouw;&#13;
E. de duur van het huwelijk;&#13;
F. de verdiencapaciteit van de vrouw op het moment van de echtscheiding;&#13;
G. de mogelijkheid dat de vrouw door herscholing een betaalde baan kan vinden; H. de vraag of er sprake is van een levensvatbaar bedrijf;&#13;
I. wat het inkomen van beide partijen is indien de onderneming wordt verkocht; J. wat het inkomen van beide partijen zal zijn indien de man de onderneming voortzet; K. wat het inkomen van beide partijen zal zijn indien een gedeelte van de onderneming wordt verkocht.33 BILLUKHEIDSRECHTSPRAAK&#13;
Niet alleen Nederland kent de wettelijke gemeenschap van goederen tussen echtgenoten. De USA kent negen staten met een community property system. Een van deze negen sta-ten is de staat Wisconsin. De wetgeving van Wisconsin gaat ervan uit dat de huwelijks-goederengemeenschap tussen echtgenoten moet worden verdeeld. De rechtssfeer tussen echtgenoten kan echter met zich meebrengen dat van een ongelijke verdeling moet wor-den uitgegaan. In de wet zijn criteria gegeven, wanneer de rechtbank van een gelijke ver-deling kan afwijken. Deze criteria zijn:&#13;
1. de duur van het huwelijk;&#13;
2. de bezittingen die een echtgenoot bij het begin van het huwelijk heeft ingebracht;&#13;
3. of een van de echtgenoten privé-vermogen heeft;&#13;
4. in welke mate een echtgenoot heeft bijgedragen aan het gemeenschapsvermogen;&#13;
5. in welke mate een echtgenoot huishoudelijke taken heeft verricht;&#13;
6. de opleiding van de echtgenoten;&#13;
7. de verdiencapaciteit van de echtgenoten;&#13;
8. de werkervaring van de echtgenoten;&#13;
9. de duur van de afwezigheid van de arbeidsmarkt van een echtgenoot om voor de kinderen te zorgen;&#13;
10. de tijd die een echtgenoot nodig heeft om een opleiding te gaan volgen om daarna weer zelfstandig in zijn of haar levensonderhoud te kunnen voorzien;&#13;
11. overige economische omstandigheden van de echtgenoten.&#13;
De criteria die de wet van Wisconsin geeft, zijn billijkheidsfactoren. Deze factoren zijn van invloed op de wijze van de verdeling en de prijsbepaling van boedelbestanddelen.34&#13;
De in de wet van de staat Wisconsin aangegeven billijkheidsfactoren kunnen mijns in-ziens ook in het Nederlands recht worden toegepast bij de verdeling van de huwelijksgoe-derengemeenschap na echtscheiding. Van belang is dat advocaten die echtgenoten bij-staan in een procedure over de verdeling van de huwelijksgoederengemeenschap alle relevante feiten op een rij zetten. De stelling dat het redelijk en billijk is dat de man tegen de agrarische waarde de onderneming dient te verkrijgen, geeft aan de rechter onvoldoende armslag om in een vonnis te bepalen dat de man de onderneming krijgt toegescheiden en geleverd tegen de agrarische waarde. De feiten en omstandigheden bepalen of iets redelijk en billijk is. In de hiervoor genoemde procedures bij de Rechtbank Arnhem, 's-Gra-venhage en Breda was de factor financierbaarheid van de overbedelingsvordering van be-lang, alsmede het feit dat de onderneming voor de man een bron van inkomen was. In alle drie de gevallen kon de vrouw financieel in haar eigen levensonderhoud voorzien en was zij voor haar bestaan niet afhankelijk van alimentatie of vermogensopbrengsten. Voorts waren de echtgenoten op het moment van de echtscheidingsprocedure allen jonger dan vijftig jaar. De vonnissen van de rechtbanken hadden anders kunnen luiden indien:&#13;
1. er geen sprake was van een levensvatbaar bedrijf;&#13;
2. de vrouw niet in haar eigen levensonderhoud had kunnen voorzien;&#13;
3. de leeftijd van de echtgenoten van dien aard was dat het in de verwachting lag dat om leeftijdsredenen de onderneming op korte termijn gestaakt zou worden. De billijkheidsrechtspraak zal zich verder dienen te ontwikkelen. Het in de wet vastleggen van de wijze waarop ondernemingsvermogen in familierechtelijke verhoudingen moet worden gewaardeerd, lijkt mij verstarrend werken. Echtgenoten, en ook ex-echtgenoten, zijn bij de verdeling na echtscheiding niet te vergelijken met autohandelaren. In hun rechtssfeer dient meer rekening te worden gehouden met de subjectieve factoren. In het familierecht moet aan de redelijkheid en billijkheid zwaardere eisen worden gesteld dan in zakelijke verhoudingen.35 Bij de rechtsvinding leidt het hanteren van open normen niet tot rechtsonzekerheid, maar dwingt de jurist als het ware tot het op een rij zetten van goe-de argumenten waarom onder bepaalde omstandigheden een deelgenoot er genoegen mee moet nemen dat de andere deelgenoot de landbouwonderneming tegen een prijs kan over-nemen die ligt beneden de waarde in het vrije economische verkeer.36 Billijkheidsnormen scheppen voor de rechtzoekende zekerheid. De rechter zal namelijk bij zijn oordeelvor-ming rekening dienen te houden met de in het maatschappelijk verkeer erkende normen.37 Daarom houdt als het goed is de rechtspraak geen willekeur in.&#13;
De rechtspraak inzake de verdeling en waardering van een landbouwbedrijf is billijkheidsrechtspraak. Op basis van de huidige rechtspraak kan niet gesteld worden dat de rechter bij de verdeling en de waardering van een landbouwbedrijf altijd zal uitgaan van de waarde bij voortgezet agrarisch gebruik.38 </content><legacyfootnotes>1. Zie Brett R. Turner, Equitable Distribution of Property, second edition, paragraaf 1.01, pagina 2: 'That le- gal right arises from the marital partnership theory: the view that marriage is akin to a partnership between the parties, they are both legally entitled to a fair share of the partnership profits the property accumulated during the marriage.'&#13;
Zie J. Areen, Family Law, Third Edition, page 714, 715: 'This principle is based on the view that marriage is an economie partnership to which each spouse contributes, although some contribute services rather than cash.'&#13;
Zie J.G.C. Raaymakers: Societas Leonina, Ars Aequi, 1996, no. 10, blz. 635: 'Het huwelijk wordt dan ook niet gezien als een maatschap, hoewel dit minder vreemd zou zijn dan het lijkt.'&#13;
2. Zie J. Duivendijk Brand, Huwelijkse voorwaarden in harmonie en conflict, 1994, blz. 161: 'Waar de recht vaardiging voor de beloning van huishoudelijke arbeid is gelegen in de lotsverbondenheid die tijdens het huwelijk bestaat, ligt het voor de hand de verplichting tot verrekening of verdeling te beperken tot hetgeen tijdens het huwelijk aan vermogen is opgebouwd.'&#13;
Zie M.J.A. van Mourik, Huwelijksvermogensrecht, achtste druk, blz. 164 tot en met 172. Zie M.J.A. van Mourik en H.M. Kartens van Halsema, Huwelijksvermogensrecht M/V 1987, Ontwikkelingen rond het huwelijk en relatie, Hoofdstuk 2.&#13;
Zie MJ.A. van Mourik, Oorlog en vrede in het huwelijk, 1984, blz. 77: 'De vermogensrechtelijke regeling van de gevolgen van een huwelijk zal de sporen dragen van het beeld dat in de maatschappij bestaat van de huwelijksrelatie.'&#13;
Zie M.A. Glendon, The new family and the new property, 1981.&#13;
Zie A. Verbeke, Goederenverdeling bij echtscheiding (een voortreffelijke rechtsvergelijkende studie) 1991, blz. 192.&#13;
3. Zie H.D. Krause, Family Law, 1986, Part VII, Economie consequences of divorce, page 346 till 384.&#13;
4. Zie artikel 264 BW (oud).&#13;
Zie artikel 1:151 BW: 'Echtscheiding wordt op verzoek van een der echtgenoten uitgesproken, indien het&#13;
huwelijk duurzaam ontwricht is.'&#13;
Zie J. Areen, Family Law, Cases and Materials, Third Edition, page 95: 'Liberalisation of divorce laws&#13;
came to the USA well before it occured in Europe, but such laws were loosened in most European coun&#13;
-tries beginning in the 1970's, with further liberalisation taking place in the 1980's. Consequentiy, divorce&#13;
rates are rising rapidly in many European countries.'&#13;
Zie Asser - De Ruiter - Moltmaker, 1992, blz. 381 tot en met 384.&#13;
Zie M.J.C. Koens, Het hedendaagse Personen- en Familierecht, 1995, blz. 106 tot en met 108.&#13;
5. Zie M.J. A. van Mourik, Huwelijksvermogensrecht, achtste druk, blz. 1 tot en met 7.&#13;
6. Zie artikel 1:157 BW.&#13;
Zie M.J.C. Koens, Het hedendaagse Personen- en Familierecht, 1995, blz. 109 en 110.&#13;
7. Onder de waarde bij voortgezet agrarisch gebruik versta ik een zodanige waarde, dat een lonende exploita tie nog juist tot de mogelijkheden behoort. Onder de waarde in het vrije economische verkeer versta ik die waarde, die onder de beste omstandigheden bij koop en verkoop kan worden gerealiseerd.&#13;
Zie Gerechtshof Amsterdam 23 november 1995, rolnummer 1186/92.&#13;
Zie A.N. Labohm, Het overnemingsbeding in de overeenkomst van personenvennootschap en de rechten&#13;
van legitimarissen, Agrarisch Recht 1996, blz. 220 e.v.&#13;
8. Zie artikel 1:94, lid 1, BW: 'De gemeenschap omvat, wat haar baten betreft, alle tegenwoordige en toe komstige goederen der echtgenoten, met uitzondering van goederen ten aanzien waarvan bij uiterste wils beschikking van de erflater is bepaald, dat zij buiten de gemeenschap vallen.'&#13;
Zie Asser - De Ruiter - Moltmaker, 1992, blz. 204 tot en met 206.&#13;
Zie M.J.A. van Mourik, huwelijksvermogensrecht, achtste druk, blz. 80 en 81.&#13;
Zie Huwelijksgoederen- en erfrecht, Klaassen, Eggens, eerste gedeelte, Huwelijksgoederenrecht, E.A.A.&#13;
Luijten, blz. 82 tot en met 90.&#13;
9. Zie artikel 3:189 BW.&#13;
Zie M.J.A. van Mourik, Huwelijksvermogensrecht, achtste druk, blz. 201.&#13;
Zie Huwelijksgoederenrecht en erfrecht, Klaassen, Eggens, eerste gedeelte, Huwelijksgoederenrecht, E.A.A. Luijten, 1994, blz. 167: 'Op de verdeling van de ontbonden gemeenschap zijn de regels toepasse-lijk van het algemene vermogensrecht. De ontbonden huwelijksgemeenschap heeft met de onverdeelde na-latenschap veel gemeen; de huwelijksgemeenschap is immers door haar ontbinding nog niet als een vrije gemeenschap te beschouwen. Zij is in zeker opzicht gebonden gebleven, omdat er een bepaalde nawerking van de vroegere sterke band tussen de deelgenoten bestaat.'&#13;
10. Zie artikel 3:185, lid 1, BW: 'Voorzover de deelgenoten en zij wier medewerking vereist is, over een ver deling geen overeenstemming kunnen bereiken, gelast op vordering van de meest gerede partij de rechter de wijze van verdeling of stelt hij zelf de verdeling vast, rekening houdende naar billijkheid zowel met de belangen van partijen als met het algemeen belang.'&#13;
Zie Mon. Nieuw BW B9, tweede druk, blz. 56.&#13;
Zie HR 28 juni 1963, NJ 1963, 507. Ook onder het oude recht had de rechter de bevoegdheid om de ver-deling vast te stellen. Zie Asser - van der Ploeg - Perrick, Erfrecht 1996, blz. 409 tot en met 413.&#13;
11. Zie HR 20 december 1946, NJ 1947, 59. Zie HR 9 mei 1952, NJ 1953, 563.&#13;
Zie HR 27 november 1981, NJ 1982,503.&#13;
Zie HR 12 juni 1987, NJ 1988, 150.&#13;
Zie HR 7 april 1995, NJ 1995, 485.&#13;
Zie HR 19 januari 19%, RvdW 1996, 37c.&#13;
Zie Pitlo, Van der Burght, Rood de Boer, Personen- en familierecht 1992, blz. 224.&#13;
Zie W.M. Kleyn, De Boedelscheiding, diss. 1969, blz. 156 tot en met 207.&#13;
Zie M.J.A. van Mourik, Handboek voor het Nederlands Vermogensrecht bij echtscheiding 1983, blz. 169&#13;
en 170.&#13;
Zie Asser - De Ruiter - Moltmaker, 1992, nr. 359.&#13;
Zie J. van Duivendijk-Brand, Afrekening bij echtscheiding, diss. 1990, blz. 93 tot en met 124.&#13;
12. Zie H.C.F. Schoordijk, Rechtsvraag, Ars Aequi 1996, nr. 10: 'De eis van de goede trouw houdt een opga ve in aan de rechter om aan de norm - gegeven de feiten - inhoud te geven.'&#13;
13.&#13;
602&#13;
—&gt; Zie H.C.F. Schoordijk, Redelijkheid en billijkheid aan de vooravond van een nieuw millennium, Rede 1996, blz. 6: 'Wat redelijk en billijk is, zal van geval tot geval moeten worden bezien.' Zie Asser - Hartkamp, 1993,4.2, blz. 275 tot en met 320.&#13;
Zie artikel 3:12 BW: 'Bij de vaststelling van wat redelijkheid en billijkheid eisen, moet rekening worden gehouden met algemeen erkende rechtsbeginselen, met de in Nederland levende rechtsovertuigingen en met de maatschappelijke en persoonlijke belangen, die bij het gegeven geval betrokken zijn.' Zie J. Eggens, De invloed van de goede trouw op de rechtsverhouding van mede-erfgenamen, Verzamelde privaatrechtelijke opstellen, deel 2, blz. 196: 'Want daarop komt het aan: de goede trouw eist dat men in het nastreven van eigen belang de maat houdt die door den eerbied voor des anders belang geboden wordt. Overschrijdt men die maat, dan wordt schending van des anders belang, schending van des anders recht, dus onrecht, of misbruik van recht.'&#13;
Zie H.C.F. Schoordijk, Samen delen in en na het huwelijk naar Amerikaans recht; een nieuwe ontwikke-ling, Van Dijck bundel, blz. 355 tot en met 388.&#13;
Zie H.C.F. Schoordijk, Amerikaanse huwelijkse voorwaarden en koude uitsluiting, WPNR 5914, 1989. Zie J.B. Vegter, Huwelijksmodel, echtscheidingsrecht en huwelijkse voorwaarden in de Verenigde Staten en Nederland, WPNR 6188.&#13;
Zie voor de staat New York (USA) Domestic Relation Law, article 13, part B, C236B.26 Zie H.H. Foster, New York Equitable Distribution Divorce Law, 1981. Zie M.J.A. van Mourik, Huwelijksvermogensrecht, achtste druk, blz. 159 tot en met 172.&#13;
14. Zie HR 25 november 1988, NJ 1989, 589: 'Weliswaar is ook een krachtens een overeenkomst van huwe lijkse voorwaarden tussen personen geldende regel niet toepasselijk voorzover dit in de gegeven omstan digheden naar maatstaven van redelijk en billijkheid onaanvaardbaar is, maar de enkele omstandigheid dat door de arbeidsinspanning van de vrouw het vermogen is toegenomen, is niet voldoende om een tussen personen overeengekomen uitsluiting van iedere gemeenschap van goederen niet toe te passen.'&#13;
Zie HR 5 oktober 1990, NJ 1991,576. Zie HR 30 januari 1991, NJ 1992, 191.&#13;
15. Zie G.M.F. Snijders, Huwelijkse voorwaarden, echtscheiding en melkquotum, Land- en Tuinbouwbulle- tin, november 1995.&#13;
Zie M.J.A. van Mourik, Huwelijksvermogensrecht, achtste druk, blz. 164.&#13;
16. Zie HR 25 november 1988, NJ 1988, 529.&#13;
Zie H.C.F. Schoordijk, Twee recente arresten van de Hoge Raad over koude uitsluiting van iedere ge-meenschap en hun betekenis voor de rechtspraktijk, WPNR 5858, WPNR 5859. Zie H.C.F. Schoordijk, Luijtens visie op de koude uitsluiting, WPNR 5868.&#13;
Zie E.A.A. Luijten, De Hoge Raad, huwelijkse voorwaarden en de rechtszekerheid, WPNR 5865, WPNR 5866. Zie MJ.A. van Mourik, Huwelijkse voorwaarden en de eisen van redelijkheid en billijkheid, WPNR 5811.&#13;
17. Zie Asser-Vranken, 1995, blz. 46.&#13;
18. Zie WBRV, artikel 679, lid 1: 'Indien partijen het niet eens worden over de benoeming van een deskundi ge om de waarde van een of meerdere te verdelen goederen te schatten, geschiedt de benoeming op ver zoek van de meest gerede partij door de kantonrechter in wiens ambtsgebied de goederen zich bevinden. Bevinden zij zich in het buitenland, dan is de kantonrechter te Amsterdam bevoegd.'&#13;
19. Zie F.W.C. Blom, Uitkoop van minderheidsbelangen: tegen welke prijs? De NV 68/6 1990, blz. 164. F.W.C. Blom is de mening toegedaan dat de rechtszekerheid van de rechtzoekende erbij gebaat zou zijn geweest, wanneer de wetgever in de wet richtlijnen had opgenomen voor de wijze waarop goederen moe ten worden gewaardeerd.&#13;
20. Zie A. Verbeke: TAP blz. 204: 'Voor wat de waardering van de onderneming betreft, zal men zich in prin cipe dienen te baseren op de waarde van de onderneming in het vrij economische verkeer.'&#13;
21. Zie Asser - Van der Ploeg - Perrick, Erfrecht 1996, blz. 382: 'In de praktijk wordt doorgaans uitgegaan van de verkoopwaarde.'&#13;
Zie A.N. Labohm, De waardering en verdeling van een landbouwonderneming in familierechtelijk per-spectief, Agrarisch recht 1995, blz. 5 tot en met 12.&#13;
Zie A.N. Labohm, Het overnemingsbeding in de overeenkomst van personenvennootschap en de rechten van legitimarissen, Agrarisch recht 1996, blz. 220 tot en met 228.&#13;
Zie M.J.A. van Mourik, Het begrip waarde in het privaatrecht en enige fiscale wetten, WPNR 5494. Zie M.J.A. van Mourik, De onderneming in het nieuw huwelijksvermogensrecht, diss. 1970, blz. 123. Zie M.J.A. van Mourik, Huwelijksvermogensrecht, achtste druk, blz. 208 en 209. Van Mourik meent dat het blind toepassen van de maatstaf 'waarde in het economisch verkeer' onvoldoende rekening houdt met de omstandigheden van het geval en met de rechtssfeer waarbinnen moet worden verdeeld. Zie J.M.A. Waaijer, Enige rechtsvergelijkende opmerkingen over het begrip waarde, WPNR 5494. Zie A. Verbeke, TAP blz. 201,202, 203 en 225.&#13;
22. Zie Asser-Mijnssen-De Haan, 1992, blz. 4 tot en met 10.&#13;
23. Over quota en vergoeding tussen verpachter en pachter zie:&#13;
1. H.A. Pasveer, Pacht en mestquotum, Agrarisch recht 1995, nr. 8/9.&#13;
2. W.B.M. Engels, Mestproductierechten en pacht, Agrarisch recht 1996, blz. 108 e.v.&#13;
3. G.M.F. Snijders, Erfpacht, pre-advies 1995, blz. 99 tot en met 114.&#13;
4. J. Tolder, Pacht en schadevergoeding bij overdracht van melkquotum, Agrarisch recht 1993, nr. 2.&#13;
5. A.E. Noordhuis, Het suikerbietenquotum in juridisch perspectief, Agrarisch recht 1995, nr. 3.&#13;
6. D.W. Bruil, Pacht en suiker, Agrarisch recht 1995, nr. 3.&#13;
7. L.PJ. Mertens, Voor wie is de suiker zoet? Agrarisch recht 1996, blz. 270 e.v.&#13;
24. Het algemeen belang is er niet bij gebaat indien een onderneming in het kader van de verdeling moet wor-den geliquideerd als gevolg van een te hoge prijsbepaling. Zie parlementaire geschiedenis van het NBW, boek 3, blz. 584.&#13;
25. In het Duitse recht kan de rechter bij de 'Zugewinnausgleich' afwijken van een gelijke verdeling.&#13;
Zie BGB 1381 lid 1: 'Der Schuldner kann die Erfüllung der Ausgleichförderung verweigern, soweit der Ausgleich des Zugewinns nach dem Umstanden des Falles grob unbillig ware.'&#13;
26. Zie P.H.F. Remie, Agrarische waarde bij echtscheiding geaccepteerd, Bulletin Land- en Tuinbouw, april 1994, nr. 2.&#13;
27. Zie HR 15 februari 1985, NJ 1985, 885. De vrouw deelde in de beleggingswinst die de man had behaald met geld, dat aan de vrouw ten titel van verrekening toekwam, doch nimmer aan haar was uitgekeerd.&#13;
28. Zie HR 3 mei 1968, NJ 1968,267. Uit dit arrest van de Hoge Raad volgt, dat voor de waardebepaling van het ondernemingsvermogen uitgegaan moet worden van hetgeen de vennoten in de overeenkomst van per-sonenvennootschap hebben bepaald.&#13;
Zie A.N. Labohm, De waardering en verdeling van een landbouwonderneming in familierechtelijk per-spectief, Agrarisch Recht 1995, blz. 16 en 17.&#13;
29. Zie Rechtbank Breda 19 december 1995, zaaknummer 2041/HA ZA 93-3002.&#13;
30. Zie W.M. Kleyn, De boedelscheiding, diss. 1969, blz. 172: 'Moet een boedelscheiding aan het algemeen belang worden getoetst?'&#13;
31. Zie H.C.F. Schoordijk, Redelijkheid en billijkheid aan de vooravond van een nieuw millennium, Rede 1996, blz. 7: 'Zo sterk is ons verbintenissenrecht ongeschreven billijkheidsrecht geworden, dat wij kunnen spreken van een Nederlandse Common Law.'&#13;
Zie F.G. Kempin, Historical Introduction to Anglo American Law, 1990: 'For a technical body of law to exist, some distinct group of persons, al legal profession, must develop it. Such a prefession emerges slowly; and in the beginning of any legal system, law is nothing more or less than the customary rules of the community.'&#13;
32. Zie Asser - Hartkamp, 4.2., 1993, blz. 279. Zie HR 9 mei 1952, NJ 1953,563. ZieHR 16 januari 1981, NJ 1981,312. Zie HR 27 november 1981, NJ 1982,503. Zie HR 1 januari 1984, NJ 1985, 351.&#13;
Zie HR 7 december 1990, NJ 1991, 593.&#13;
Zie HR 7 april 1995, NJ 1996, 485.&#13;
Zie HR 19 januari 1996, RvdW 1996, 37c.&#13;
33. Zie artikel 3:12 BW. 'Bij de vaststelling van wat redelijkheid en billijkheid eisen, moet rekening worden gehouden met de algemeen erkende rechtsbeginselen, met de in Nederland levende rechtsovertuiging en met de maatschappelijke en persoonlijke belangen, die bij het gegeven geval zijn betrokken.'&#13;
Zie H.C.F. Schoordijk, Redelijkheid en billijkheid aan de vooravond van een nieuw millennium, Rede 1996: 'Wat redelijk en billijk is, zal van geval tot geval moeten worden bezien.'&#13;
Zie Asser - Hartkamp, 4.1., 1996, blz. 46: 'Redelijkheid en billijkheid zijn aldus van eminent belang bij het bepalen van de inhoud van de tussen partijen bestaande rechtsverhouding.'&#13;
34. Zie Property Division is prescribed by Wis. S tat 1985/86 paragraph 767.255.&#13;
Zie R.L. Mennell anT.M. Boykoff, Community Property, 1988, p. 330, 331 en 332.&#13;
35. Zie W.M. Kleyn, Plus loyiste que la loi, Een kapitein en twee schepen, blz. 99 tot en met 107. Zie HR 16 januari 1981, NJ 1981/312.&#13;
Zie MJ.A. van Mourik, Huwelijksvermogensrecht, achtste druk, blz. 201 en 202.&#13;
Zie Duivendijk - Brand, Afrekenen bij (echtscheiding), diss. 1990, blz. 93 tot en met 125.&#13;
36. Zie H.C.F. Schoordijk, Redelijkheid en billijkheid aan de vooravond van een nieuw millenium, Rede 1996, blz. 1: 'Evenmin mag een jurist de goede trouw als argument opvoeren zonder een sprekende moti vering.'&#13;
Zie G.J. Wiarda, drie typen van rechtsvinding, derde druk: 'Zoals reeds werd opgemerkt, is het niet alleen de rechter, maar vooral ook de wetgever die aan de verschuiving van meer heteronome naar meer autonome vormen van rechtsvinding in hoge mate heeft bijgedragen; hij deed dit door de toepassing van vormen van wetgeving waarin van vage normomschrijvingen een steeds groter gebruik werd gemaakt.' Zie A. Verbeke, TAP blz. 247 tot en met 249.&#13;
Zie H.C.F. Schoordijk: Rechtsvraag, Ars Aequi 1996, nr. 10, blz. 656: 'De enige mogelijkheid om aan een open norm inhoud te geven bestaat mijns inziens uit een denken in casuïstiek, casus met elkaar te vergelijken.'&#13;
37. Zie Asser-Vranken, 1995, blz. 45: 'De rechter is niet vrij als de bekende bon juge Magnaud naar eigen in zicht te beslissen, maar hij dient uit te gaan van de normatieve premissen, dit wil zeggen, van de opgelding makende beoordelingsmaatstaven van het recht.'&#13;
38. Anders P.H.F. Remie, Agrarische waarde bij echtscheiding geaccepteerd, Bulletin Land- en Tuinbouw, april 1994, nr. 2.&#13;
</legacyfootnotes><footnotes><footnote/></footnotes><auteurs>Mr. A.N. Labohm</auteurs><published>1996-01-09 00:00:00</published><modified>1996-01-09 00:00:00</modified><editiondate>1996-01-09</editiondate><htmlpath>https://denhollander.info/artikel/5945</htmlpath></article>
</articles></edition>