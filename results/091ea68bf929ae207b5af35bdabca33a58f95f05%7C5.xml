<edition><articles><article><jaar>2018</jaar><naam>Tijdschrift voor Agrarisch Recht</naam><uitgave>2</uitgave><aflevering>2</aflevering><searchword>TvAR 2/2018</searchword><id>14754</id><udhid>UDH:TvAR/14754</udhid><titel>Knelgevallen en fosfaatrechten: tussen hoop  en vrees</titel><searchwords><searchword>TvAR 2/2018</searchword><searchword>UDH:TvAR/14754</searchword></searchwords><attachments><attachment><name>19596.pdf</name><extention>pdf</extention><url>https://denhollander.info/download/19596/ci</url></attachment></attachments><inleiding>&lt;p&gt;Op 1 januari jl. is de wijziging van de Meststoffenwet in verband met de invoering van een stelsel van fosfaatrechten in werking getreden. De achtergrond van dit stelsel van fosfaatrechten en de systematiek van het wetsvoorstel zijn beschreven in het nummer van oktober 2016 van Agrarisch Recht; in de kern gaat het om het behoud van de derogatie. Inmiddels is ruim één jaar verstreken.[2] Sedertdien is het nodige gebeurd. Het jaar 2017 heeft in het teken van de fosfaatreductie gestaan. De directe aanleiding van deze regeling was het door de Europese Commissie in de zomer van 2016 opgeworpen bezwaar van ongeoorloofde staatssteun tegen het wetsvoorstel tot invoering van de fosfaatrechten.[3]&lt;br/&gt;Het wetsvoorstel is onder meer als gevolg daarvan tijdens de parlementaire behandeling op een aantal punten gewijzigd. Eén van de belangrijkste wijzigingen, ingegeven door het amendement Geurts[4], is de toevoeging van een negende lid aan art. 23 Meststoffenwet:&lt;br/&gt;Ten einde onbillijkheden van overwegende aard te voorkomen verhoogt Onze Minister het op het bedrijf rustende fosfaatrecht met ingang van het tijdstip waarop het verbod, bedoeld in artikel 21b, eerste lid, in werking treedt, tot een bij algemene maatregel van bestuur bepaalde omvang, indien kan worden vastgesteld dat het bedrijf behoort tot een bij algemene maatregel van bestuur omschreven categorie van bedrijven. Bij of krachtens algemene maatregel van bestuur kunnen nadere regels worden gesteld voor het verkrijgen van een verhoging als bedoeld in de eerste volzin.[5]&lt;br/&gt;Kort gezegd is met dit artikellid een wettelijke basis geboden om bij AMvB in een uitbreiding van het aantal knelgevallen te voorzien. Inmiddels heeft dit zijn beslag gekregen in een tweetal nieuwe artikelen in het Uitvoeringsbesluit Meststoffenwet.[6] &lt;br/&gt;Op deze voorziening ga ik in deze bijdrage nader in. Ik kom daartoe achtereenvolgens te spreken over de achtergrond van de regeling, het advies van de Commissie knelgevallen fosfaatrechten en de regeling in het Uitvoeringsbesluit Meststoffenwet zelf. Ik zal afronden met een aantal conclusies over de bewuste regeling. &lt;/p&gt;</inleiding><content>&lt;h3&gt;1. Achtergrond&lt;/h3&gt;&lt;p&gt;Omwille van een goed begrip van de recent gepubliceerde knelgevallenregeling in het Uitvoeringsbesluit Meststoffenwet sta ik in deze paragraaf eerst kort stil bij de plaats van de regeling in het wettelijk kader. &lt;/p&gt;&lt;h4&gt;1.1. Knelgevallen en hoofdregels&lt;/h4&gt;&lt;p&gt;Het stelsel van fosfaatrechten is nodig, aldus de regering, om te voldoen aan de derogatiebeschikking van de Europese commissie.[7] Immers, derogatie op basis van art. 9 (art. 2 van bijlage III) van de Nitraatrichtlijn, op grond waarvan er in Nederland 250 in plaats van 170 kilogram stikstof dierlijke meststoffen per hectare per jaar opgebracht mag worden[8], kent als voorwaarde dat de nationale autoriteiten in Nederland er voor zorgen dat de nationale mestproductie wat stikstof en fosfor betreft het niveau van het jaar 2002 niet overschrijdt.[9] Nederland was in 2015 in overschrijding, en gevreesd werd, gelet op het vervallen van de Europese melkquotering op 1 april 2015, voor een verdere overschrijding in daaropvolgende jaren. Dat zou kunnen leiden tot een verlies van de derogatie, en het economisch nadeel daarvan zou aanzienlijk zijn: alleen al het wegvallen van de afzetmogelijkheden zou voor de melkveesector een stijging van de afzetkosten van € 116 miljoen per jaar betekenen.[10]&lt;/p&gt;&lt;p&gt;Teneinde deze fosfaatproductie door melkvee te begrenzen, heeft de regering het stelsel van fosfaatrechten aangekondigd[11] en vervolgens ingevoerd. Uitgangspunt voor de toekenning van het recht vormt de veebezetting op de peildatum 2 juli 2015: het fosfaatrecht is een afgeleide van het veebestand op een bedrijf op dat moment, waarbij de registratie blijkens de I &amp; R-regeling leidend is.[12] &lt;/p&gt;&lt;p&gt;Toekenning van productierechten op een vergelijkbare wijze zijn in de geschiedenis van de mestwetgeving niet vreemd. De Interimwet beperking varkens- en pluimveehouderijen ging uit van de veebezetting blijkens de meitelling in 1984.[13] De Meststoffenwet kende als peildatum 31 december 1986.[14] De Wet herstructurering varkenshouderij kende als hoofdregel een keuzemogelijkheid tussen het jaar 1995 en 1996.[15] Bij de invoering van pluimveerechten kon gekozen worden tussen 1994, 1995, 1996 en 1997.[16] Bij al deze stelsels van productierechten was vrijwel steeds voorzien in een knelgevallenregeling: in die gevallen waarin onverkorte toepassing van de hoofdregels van de bewuste wetgeving leidde tot een te laag productierecht (met alle nadelige gevolgen van dien), kon, indien aan bepaalde voorwaarden werd voldaan, aanspraak gemaakt worden op een hoger recht. Vrijwel steeds omvatte een dergelijke regeling die gevallen waarin geïnvesteerd was in een uitbreiding van het bedrijf vóór de bewuste regelgeving aangekondigd was.[17]&lt;/p&gt;&lt;p&gt;De juridische reden (of wellicht beter: gehoudenheid) voor een dergelijke voorziening vindt, met name in het licht van het toetsingsverbod van art. 120 Grondwet, zijn grondslag in de eerste plaats in art. 1 bij het Eerste Protocol bij het Europees Verdrag voor de Rechten van de Mens (1 EP):&lt;/p&gt;&lt;blockquote&gt;&lt;span class="italic"&gt;Iedere natuurlijke of rechtspersoon heeft recht op het ongestoord genot van zijn eigendom. Aan niemand zal zijn eigendom worden ontnomen behalve in het algemeen belang en onder de voorwaarden voorzien in de wet en in de algemene beginselen van internationaal recht. &lt;/span&gt;&lt;/blockquote&gt;&lt;blockquote&gt;&lt;span class="italic"&gt;De voorgaande bepalingen tasten echter op geen enkele wijze het recht aan, dat een Staat heeft om die wetten toe te passen, die hij noodzakelijk oordeelt om het gebruik van eigendom te reguleren in overeenstemming met het algemeen belang of om de betaling van belastingen of andere heffingen of boeten te verzekeren.&lt;/span&gt;&lt;/blockquote&gt;&lt;p&gt;Naast deze bepaling zijn er min of meer vergelijkbare equivalenten van deze bepaling, zoals het beginsel van de &lt;span class="italic"&gt;egalité devant les charges publiques&lt;/span&gt; en art. 3:4 lid 2 Awb, maar in de kern komen deze voor de hier aan de orde zijn regeling op hetzelfde neer, in ieder geval waar het betreft het resultaat: de regelgeving die in deze knelgevallen voorziet. &lt;/p&gt;&lt;h4&gt;1.2. Knelgevallen en generieke korting&lt;/h4&gt;&lt;p&gt;Bij de totstandkoming van het stelsel was duidelijk dat er op de door de regering gekozen peildatum meer melkvee was – en dus meer mest geproduceerd was – dan het derogatieplafond toestond.[18] Er was dus een zekere krimp nodig. Dit heeft zijn beslag gekregen in een generieke korting, opgenomen in art. 33 Ab Meststoffenwet[19] Aanvankelijk werd met betrekking tot deze korting door de regering uitgegaan van een percentage dat lag tussen 4 en 8 procent.[20]&lt;/p&gt;&lt;p&gt;Tijdens de parlementaire behandeling werd duidelijk dat het kortingspercentage hoger zou uitpakken. De reden hiervoor was gelegen in de effecten van het amendement Dik-Faber en Koçer Kaya (&lt;span class="italic"&gt;Kamerstuk&lt;/span&gt; 34 532, nr. 31) en het subamendement Van Gerven (&lt;span class="italic"&gt;Kamerstuk&lt;/span&gt; 34 532, nr. 55), op grond waarvan – kort gezegd – voorzieningen zijn getroffen voor grondgebonden bedrijven. Op grond daarvan steeg het kortingspercentage van 5,1 naar 6,7%. Het gedeeltelijk ontzien van bedrijven met een relatief klein overschot levert een verdere stijging van het kortingspercentage op tot 7,3%.[21] Vervolgens heeft het hiervoor genoemde amendement Geurts tot een verdere verhoging van het kortingspercentage geleid. &lt;/p&gt;&lt;p&gt;Met betrekking tot dit amendement Geurts is van belang, dat het wetsvoorstel zelf slechts een zeer beperkte knelgevallenregeling kent. De reden voor deze terughoudendheid was en is gelegen in het feit dat iedere extra toekenning van fosfaatrechten de omvang van de noodzakelijke generieke afroming verder vergroot.[22] In feite gaat het hier om de Wet van de communicerende vaten. &lt;/p&gt;&lt;p&gt;Het wetsvoorstel kende zelf in art. 23 lid 5 een vijftal limitatief omgesomde knelgevalsituaties, te weten 1) bouwwerkzaamheden, 2) diergezondheidsproblemen, 3) ziekte, 4) ziekte of overlijden van een persoon van het samenwerkingsverband van de landbouwer of een bloed- of aanverwant in de eerste graad, of 5) vernieling van de melkveestallen. Het amendement Geurts strekt tot een mogelijke verruiming van de knelgevallenvoorziening. Op basis van dit amendement Geurts is een nieuw lid, lid 9, aan art. 23 Meststoffenwet toegevoegd, dat het mogelijk maakt om, kort gezegd, ter vermijding van onbillijkheden van overwegende aard bij AMvB voor meer knelgevallensituaties een voorziening te treffen voor verhoging van het fosfaatrecht. De toelichting bij het amendement vermeldt over de ratio:&lt;/p&gt;&lt;blockquote&gt;De indieners zijn van mening dat meer ruimte moet worden geboden voor een knelgevallenregeling. De indieners verwachten dat de regering op de zo kortst mogelijke termijn van deze bevoegdheid gebruik maakt zodra blijkt dat groepen bedrijven disproportioneel worden geraakt door de introductie van het fosfaatrechtenstelsel. De indieners willen dat de regering zich hierbij laat adviseren door een conform de Kaderwet adviescolleges ingestelde adviescommissie. Deze commissie kan op basis van individuele casussen tot een advies komen of de knelgevallenvoorziening moet worden uitgebreid. Hierbij verwachten de indieners dat de commissie in het bijzonder oog heeft voor bedrijven die voor 2 juli 2015 onomkeerbare financieringsverplichtingen zijn aangegaan. Dit geldt evenzeer voor biologische melkveehouders die op 2 juli 2015 in een bedrijfsontwikkelproces zaten dat zich moeilijk laat combineren met fosfaatrechten, bijvoorbeeld door het proces van omschakeling van gangbaar naar biologisch of vice versa. De commissie kan bij adviezen meewegen wat de impact van een eventuele uitbreiding is op de generieke afroming en het fosfaatproductieplafond.&lt;/blockquote&gt;&lt;p&gt;Het amendement heeft dus het oog op de groepen bedrijven die disproportioneel worden geraakt door het stelsel van fosfaatrechten en denkt daarbij in het bijzonder aan bedrijven die voor 2 juli 2015 onomkeerbare investeringsverplichtingen waren aangegaan en bedrijven die in een omschakelingsproces van of naar een biologische bedrijfsvoering zaten. Het amendement heeft verder blijkens de laatste volzin oog voor het effect van de impact van een dergelijke voorziening voor de hoogte van de generieke afroming. &lt;/p&gt;&lt;p&gt;Overeenkomstig het amendement is een adviescommissie ingesteld, de Commissie knelgevallen fosfaatrechten. Op 30 juni 2017 heeft deze haar advies uitgebracht. De commissie adviseert de regering twee extra knelgevallencategorieën op te nemen in deze AMvB. De staatssecretaris heeft besloten dit advies over te nemen.[23] Met betrekking tot de inhoud van het advies is, naast de duiding van de bewuste knelgevallen, van belang dat de commissie als harde voorwaarde heeft geformuleerd dat de extra toekenning beperkt moet zijn, aangezien extra toekenning automatisch moet leiden tot een evenzo grote extra generieke korting. Het moet immers uit de lengte of uit de breedte komen. Zoals de commissie het heeft geformuleerd:&lt;/p&gt;&lt;blockquote&gt;De commissie is, mede ingegeven door het pleidooi van verschillende belangenvertegenwoordigers als ook de discussie over dit specifieke onderwerp tijdens de behandeling van het wetsvoorstel in de Tweede Kamer, van mening dat de toename van de generieke korting ten behoeve van het kunnen honoreren van knelgevallen tot maximaal 1% beperkt moet worden. Uitgedrukt in fosfaatrechten gaat het om ongeveer 600.000 rechten, wat overeenkomt met circa 14.500 melkkoeien. Een toename van meer dan 1% acht de commissie niet proportioneel ten opzichte van de bedrijven die hiermee zullen worden geconfronteerd.[24]&lt;/blockquote&gt;&lt;p&gt;De voormalige staatssecretaris heeft deze begrenzing tot 1 % overgenomen, aldus uitkomende op een uiteindelijk kortingspercentage van 8,3 %.[25] Met deze extra categorieën was, gelet op het advies van de commissie, de rek er als het gaat om het aantal extra toe te kennen rechten spreekwoordelijk uit. &lt;/p&gt;&lt;p&gt;Tegen deze achtergrond, of beter gezegd dit spanningsveld, tussen enerzijds de wens tot een ruimhartiger benadering van bepaalde knelgevalsituaties en anderzijds het beperken van de uitgifte van extra rechten in verband met de generieke korting, dient de beperkte knelgevallenvoorziening, zoals die thans in het Uitvoeringsbesluit Meststoffenwet zijn beslag gekregen heeft, bezien te worden.&lt;/p&gt;&lt;h3&gt;2. Advies Commissie knelgevallen fosfaatrechten&lt;/h3&gt;&lt;p&gt;Alvorens in te gaan op de regeling in het Uitvoeringsbesluit Meststoffenwet, is het zinvol om eerst het advies van de commissie zelf nader te bezien. Immers, de Staatssecretaris heeft blijkens zijn brief van 12 juli 2017 dit advies zonder daar al te veel woorden aan te wijden overgenomen. Het advies, en daarmee blijkbaar ook de uitgangspunten en overwegingen van de commissie, is dus blijkbaar maatgevend voor de regeling in de AMvB.&lt;/p&gt;&lt;h4&gt;2.1. Werkwijze van de commissie&lt;/h4&gt;&lt;p&gt;In haar advies van 30 juni 2017 formuleert de commissie een aantal uitgangspunten, te weten &lt;/p&gt;&lt;ol&gt;&lt;li class="nummers"&gt;de juridische maatstaf (kort gezegd de proportionaliteitstoets, de toets naar de fair balance);&lt;/li&gt;&lt;li class="nummers"&gt;het belang van rechtszekerheid voor de categorieën en hun afbakening (vanwege mogelijke langslepende procedures, maar ook om de effecten voor de generieke korting in kaart te kunnen brengen); &lt;/li&gt;&lt;li class="nummers"&gt;het ondernemersrisico. &lt;/li&gt;&lt;/ol&gt;&lt;p&gt;Deze uitgangspunten zijn overigens onderling niet al te scherp afgebakend: in de Nota van toelichting bij de wijziging in het Uitvoeringsbesluit worden bijvoorbeeld dezelfde factoren genoemd, maar anders ‘genummerd’.[26] De kern van de door de commissie uitgevoerde beoordeling en begrenzing vat zij zelf kernachtig als volgt samen:&lt;/p&gt;&lt;blockquote&gt;De commissie heeft gelet op de voorgaande overwegingen in haar advies over uitbreiding van de knelgevallenvoorziening als beoordelingsmaatstaf genomen of toevoeging van categorieën knelgevallen gerechtvaardigd is, omdat op voorhand evident is dat een voldoende concreet en nauwkeurig af te bakenen groep zowel individueel als buitensporig geraakt wordt op een dusdanige wijze dat dit niet alleen buiten de voor de sector te verwachten bedrijfsrisico’s gaat, maar ook de afwenteling op de sector als geheel rechtvaardigt.[27]&lt;/blockquote&gt;&lt;p&gt;In het licht van deze uitgangspunten is de commissie gevraagd&lt;/p&gt;&lt;ol&gt;&lt;li class="nummers"&gt;heldere criteria te formuleren voor de knelgevallen;&lt;/li&gt;&lt;li class="nummers"&gt;de mate van compensatie aan te geven;&lt;/li&gt;&lt;li class="nummers"&gt;een indicatie te geven van de gevolgen van de verruiming voor alle melkveehouders;&lt;/li&gt;&lt;li class="nummers"&gt;aan te geven voor welke groepen (en waarom) de commissie adviseert af te zien van een voorziening;[28]&lt;/li&gt;&lt;/ol&gt;&lt;p&gt;De commissie heeft vervolgens een inventarisatie gemaakt van mogelijke knelgevallen op basis van brieven aan de Rijksdienst voor Ondernemend Nederland en het Ministerie van Economische Zaken en de casussen die tijdens de parlementaire behandeling van het wetsvoorstel zijn gepasseerd.[29] Op basis daarvan heeft de commissie in haar advies zes situaties onderscheiden en onderzocht. Het gaat daarbij achtereenvolgens om nieuw gestarte bedrijven, buitengewone situaties vanwege realisatie van een natuurgebied of een openbaar (infrastructureel) werk, onbenutte onomkeerbare investeringsverplichtingen, de biologische melkveehouderij, de omschakeling naar de biologische melkveehouderij en runderen van zeldzame runderrassen. &lt;/p&gt;&lt;p&gt;Vervolgens is op basis van een aantal stappen in de beoordeling gekomen tot de uitwerking van mogelijke categorieën knelgevallen. De eerste stap heeft betrekking op de door de commissie geformuleerde uitgangspunten. Zo dient er sprake te zijn van een directe relatie met de invoering van het stelsel van fosfaatrechten, moeten de bewuste bedrijven disproportioneel geraakt zijn, moet er van een samenhangende en af te bakenen groep gesproken kunnen worden en wordt een drempel gehanteerd. De tweede stap heeft betrekking op de omvang van de gevolgen voor de generieke korting: de toename van die korting als gevolg van de extra toe te kennen rechten op basis van nieuwe knelgevallen mocht niet meer dan 1% zijn.[30] Tenslotte heeft de commissie de mate van compensatie in beeld gebracht: als regel is gekozen voor een compensatie van 50% van het verschil tussen de feitelijke bezetting en de berekende bezetting op grond van de criteria, behorende bij een categorie, indien de situatie direct samenhangt met ondernemersbeslissingen. Het risico voor oneigenlijk gebruik heeft de commissie geprobeerd te ondervangen door zo scherp mogelijke criteria. &lt;/p&gt;&lt;h4&gt;2.2. Categorieën en beoordeling&lt;/h4&gt;&lt;p&gt;Op basis van de hiervoor geschetste werkwijze is de commissie gekomen tot de navolgende beoordeling van de genoemde zes categorieën van knelgevallen.&lt;/p&gt;&lt;p&gt;&lt;span class="italic"&gt;Nieuw gestarte bedrijven&lt;/span&gt;&lt;/p&gt;&lt;p&gt;De eerste categorie betreft de bedrijven die vóór 2 juli 2015 zijn gestart en op die datum nog niet volledig operationeel waren. De commissie benadrukt dat dit niet ziet op voortgezette of doorgestarte, reeds bestaande bedrijven ‘onder bijvoorbeeld een eigen naam of met een andere eigendomsstructuur’.[31] Dit is lastig, aldus de commissie, omdat bijvoorbeeld de registratie bij RvO of de Kamer van Koophandel geen goed onderscheid maakt tussen deze verschillen. Teneinde deze afbakening tóch mogelijk te maken wordt een aantal criteria geformuleerd. Aangezien deze categorie is overgenomen in het Uitvoeringsbesluit, sta ik daar hier thans niet verder bij stil.&lt;/p&gt;&lt;p&gt;&lt;span class="italic"&gt;Buitengewone situatie vanwege realisatie van een natuurgebied of de aanleg of het onderhoud van publieke infrastructuur of algemene nutsvoorziening&lt;/span&gt;&lt;/p&gt;&lt;p&gt;De tweede door de commissie genoemde categorie betreft de bedrijven die met lagere overheden afspraken hebben gemaakt over bijvoorbeeld een bedrijfsverplaatsing of extensivering in verband met natuurontwikkeling of infrastructurele projecten. Om die reden hadden ook zij op de peildatum nog geen of een onvolledige veebezetting dan wel waren zij op 2 juli 2015 tijdelijk niet-grondgebonden (dit is uiteraard van belang in verband met de generieke korting van art. 32Ab). Ook hiervoor geldt dat deze categorie zijn beslag heeft gekregen in het Uitvoeringsbesluit, zodat ik hier later in deze bijdrage bij stil sta. &lt;/p&gt;&lt;p&gt;&lt;span class="italic"&gt;Bedrijven met onomkeerbare investeringsverplichtingen&lt;/span&gt;&lt;/p&gt;&lt;p&gt;Deze categorie is duidelijk een zorgenkindje. Een knelgeval als deze is er zoals in paragraaf 2.1 is uiteengezet in het verleden vrijwel altijd geweest.[32] Het waren ook deze bedrijven die in het kader van de procedures rond de Regeling fosfaatreductieplan 2017 door de Voorzieningenrechter van de rechtbank Den Haag als knelgeval werden gezien.[33] Ook de commissie merkt op, dat deze categorie gelet op art. 1 EP aandacht verdient:&lt;/p&gt;&lt;blockquote&gt;Bezien vanuit de algemene criteria voor de ‘fair balance’ toets valt te beredeneren dat het zijn aangegaan van onomkeerbare investeringsverplichtingen onder bepaalde voorwaarden voldoende reden zou kunnen vormen om als knelgeval te worden erkend. De commissie heeft daarom gezocht naar mogelijkheden om de ‘onomkeerbare investeringsbeslissingen’ te definiëren.[34]&lt;/blockquote&gt;&lt;p&gt;Toch adviseert de commissie niet over te gaan tot het opnemen van een knelgevallenvoorziening voor deze groep. De pogingen daartoe stranden op de afbakeningsproblemen. Het afbakenen op basis van het in geding zijn van continuïteit op bedrijfsniveau bleek niet mogelijk. Een tweede insteek, namelijk afbakenen op basis van de relatieve verhouding investeringslast-productiemiddelen (35% van het balanstotaal), zou leiden tot een veel te beperkte voorziening. Een ruimere voorziening zou een te grote aanslag betekenen op de ruimte van 1 % die maximaal beschikbaar is voor extra rechten:&lt;/p&gt;&lt;blockquote&gt;De commissie is nadrukkelijk van mening dat de toename van de generieke korting ten gevolge van de knelgevallenvoorzieningen beperkt moet blijven tot maximaal 1%. De overwegingen daarbij zijn hiervoor al gegeven. Het beslag op die ruimte vanuit de voorgestelde categorieën nieuw gestarte bedrijven en bedrijven in een buitengewone situatie door overheidsmaatregelen in de publieke sfeer zal beperkt van omvang zijn, gelet op de aard van de categorieën. [...] De commissie verwacht dat een aanmerkelijk deel van de in haar ogen bestaande ruimte van circa 14.500 extra koeien daarmee gemoeid zal zijn. &lt;/blockquote&gt;&lt;blockquote&gt;Dat heeft tot gevolg dat voor een categorie onomkeerbare investeringsverplichtingen slechts een uiterst beperkte mogelijkheid resteert. De drempel voor investeringsverplichtingen zou dan op tenminste 35 % van het balanstotaal moeten liggen. De ruimte zou dan worden benut voor een zeer beperkt aantal bedrijven (maximaal 50, waarschijnlijk slechts een deel ervan).&lt;/blockquote&gt;&lt;p&gt;Een dergelijk beperkte voorziening ziet de commissie ook niet als een te begane weg, juist vanwege dat te beperkte effect:&lt;/p&gt;&lt;blockquote&gt;De commissie acht dat, omdat voor een categorie onomkeerbare investeringsverplichtingen slechts een uiterst beperkte mogelijkheid resteert, deze geen recht doet aan de in de praktijk bestaande situaties waarbij de bedrijfseconomische gevolgen van het stelsel de continuïteit in gevaar brengt. [35]&lt;/blockquote&gt;&lt;p&gt;Hier manifesteert zich het spanningsveld tussen het deoratieplafond en de daarvan afgeleid 1 % met art. 1 EP het meest zichtbaar. Met het ontbreken van een opname als knelgeval voor deze groep is vervolgens ook niet gezegd dat er achterover geleund kan worden. Integendeel, de commissie adviseert juist wél iets te doen voor deze bedrijven, zij het niet via een knelgevallenvoorziening:&lt;/p&gt;&lt;blockquote&gt;In plaats van een zeer beperkte categorie &lt;br/&gt;(&amp;gt; 35 % geïnvesteerd vermogen) bepleit de commissie een andere aanpak om te voorkomen dat op zich gezonde bedrijven omvallen door de introductie van het stelsel. Er bestaan op dit punt parallellen met eerdere gebeurtenissen, waarvan gebruik kan worden gemaakt. Het gaat dan om instrumenten als borgstellingsfaciliteiten voor werkkapitaal, garantstellingen e.d. Daarmee is de omvang van investeringen niet de enige maat, maar de specifieke bedrijfseconomische omstandigheden. De commissie is zich terdege bewust van de beperkingen die de overheid heeft, bijvoorbeeld in de geldende staatssteunkaders, om strikt geselecteerde bedrijven een handje te helpen. Dat vraagt zonder meer medewerking van de sector en met name van de bij de sector betrokken financiële instellingen. &lt;/blockquote&gt;&lt;blockquote&gt;De commissie adviseert de Staatssecretaris af te zien van een knelgevallencategorie voor deze situaties en om in overleg te treden met het bedrijfsleven om een effectievere aanpak te ontwikkelen voor de ondersteuning van op zich gezonde melkveebedrijven in de bedrijfseconomische knel.[36]&lt;/blockquote&gt;&lt;p&gt;Voor zover mij bekend is, is er tot op heden met dit deel van het advies nog niets gedaan. &lt;/p&gt;&lt;p&gt;&lt;span class="italic"&gt;Biologische melkveehouderij&lt;/span&gt;&lt;/p&gt;&lt;p&gt;Deze volgende categorie betreft die bedrijven, die op de peildatum voldeden aan de EU-verordening inzake biologische landbouw.[37] De commissie ziet echter in het gegeven dat zij een overwegend grondgebonden bedrijfsvoering hebben en geen gebruik maken van de derogatie geen onderscheidend criterium van andere gangbare, grondgebonden bedrijven. Grondgebonden bedrijven zijn al vrijgesteld van de generieke korting en de commissie ziet, kort gezegd, geen reden in het licht van het criterium of sprake is van een disproportionele last om een voorziening te treffen.[38]&lt;/p&gt;&lt;p&gt;&lt;span class="italic"&gt;Omschakeling naar biologische melkveehouderij&lt;/span&gt;&lt;/p&gt;&lt;p&gt;Deze groep betreft de bedrijven die op de peildatum in het traject van omschakeling van gangbare naar biologische melkveehouderij zaten. Ook hier ziet de commissie geen onderscheidend criterium met andere bedrijven. Zij krijgen in beginsel rechten toegekend voor het veebestand óp die datum, en kunnen dus die veestapel in die omvang aanhouden. Waar de omschakeling gepaard ging met een uitbreiding, onderscheiden deze bedrijven zich niet met andere uitbreiders.[39]&lt;/p&gt;&lt;p&gt;&lt;span class="italic"&gt;Runderen van zeldzame runderrassen &lt;/span&gt;&lt;/p&gt;&lt;p&gt;De commissie onderscheidt hier bedrijven waarbij de volledige veestapel uit runderen van zeldzame rassen bestaat en bedrijven die naast hun hoofdactiviteit een klein beslag van deze rassen hebben. Waar men runderen van deze rassen hield op de peildatum als melkvee, krijgt men ook gewoon fosfaatrechten, aldus de commissie, en dus is er geen sprake van een disproportionele last. Dat bedrijven vanwege de fosfaatrechten zouden besluiten deze runderen af te stoten of niet in aantal te groeien, maakt dat niet anders.[40]&lt;/p&gt;&lt;h3&gt;3. Uitvoeringsbesluit Meststoffenwet&lt;/h3&gt;&lt;p&gt;Op 20 december 2017 is de wijziging van het Uitvoeringsbesluit Meststoffenwet tot stand gekomen. Daarin zijn, in lijn met de brief van de voormalige staatssecretaris van 12 juli 2017, twee extra categorieën knelgevallen opgenomen. In de navolgende paragrafen loop ik deze kort na. &lt;/p&gt;&lt;h4&gt;3.1. Nieuw gestarte bedrijven&lt;/h4&gt;&lt;p&gt;De eerste extra voorziening voor knelgevallen, de nieuw gestarte bedrijven, is opgenomen in art. 72 Uitvoeringsbesluit Meststoffenwet. Het volledige artikel luidt als volgt:&lt;/p&gt;&lt;p&gt;1. Op verzoek van een landbouwer met een nieuw gestart bedrijf, verhoogt Onze Minister het fosfaatrecht, bedoeld in artikel 23, derde lid, van de wet.&lt;/p&gt;&lt;p&gt;2. Een nieuw gestart bedrijf als bedoeld in het eerste lid, is een bedrijf dat aantoonbaar:&lt;/p&gt;&lt;p&gt;a. beschikt over een voor 2&amp;nbsp;juli 2015 aan de landbouwer verleende omgevingsvergunning voor het oprichten van een bedrijf voor het houden van melkvee of over een voor 2&amp;nbsp;juli 2015 door de landbouwer ingediende&amp;nbsp;melding als bedoeld in artikel 1.10 van het Activiteitenbesluit Milieubeheer voor het houden van melkvee;&lt;/p&gt;&lt;p&gt;b. onomkeerbare financiële verplichtingen is aangegaan voor 2&amp;nbsp;juli 2015;&lt;/p&gt;&lt;p&gt;c. tussen 1&amp;nbsp;januari 2014 en 2&amp;nbsp;juli 2015 is gestart met de productie van melk bestemd voor consumptie of verwerking;&lt;/p&gt;&lt;p&gt;d. op 1&amp;nbsp;januari 2018 minimaal 15 melk- en kalfkoeien hield als bedoeld in artikel 1, eerste lid, onderdeel kk, onder 1°, van de wet;&lt;/p&gt;&lt;p&gt;&lt;span class="italic"&gt;e. geen aanspraak maakt op rechten uit hoofde van artikel 23, vierde lid, van de wet. &lt;/span&gt;&lt;/p&gt;&lt;p&gt;&lt;span class="italic"&gt;3. De verhoging, bedoeld in het eerste lid, is 50&amp;nbsp;procent van het verschil tussen het aantal kilogrammen fosfaat dat uit hoofde van artikel 23, derde lid, van de wet is vastgesteld en het aantal kilogrammen fosfaat dat redelijkerwijs in een kalenderjaar met op 2&amp;nbsp;juli 2015 aanwezige stalcapaciteit voor melkvee geproduceerd had kunnen worden.&lt;/span&gt;&lt;/p&gt;&lt;p&gt;&lt;span class="italic"&gt;4. De verhoging, bedoeld in het eerste lid, vindt niet plaats indien het verschil, bedoeld in het tweede lid, kleiner is dan 10&amp;nbsp;procent.&lt;/span&gt;&lt;/p&gt;&lt;p&gt;&lt;span class="italic"&gt;5. Het verzoek, bedoeld in het eerste lid, wordt voor 1&amp;nbsp;april 2018 ingediend met gebruikmaking van een door Onze Minister elektronisch beschikbaar gesteld middel.&lt;/span&gt;&lt;/p&gt;&lt;p&gt;﻿&lt;/p&gt;&lt;p&gt;Er gelden dus twee eisen: er moest sprake zijn een nieuw gestart bedrijf (uitgewerkt in lid 2) en er geldt een drempelwaarde van 10 % (lid 4).&lt;/p&gt;&lt;p&gt;Met betrekking tot de eerste eis was en is het, zoals hiervoor al is aangegeven, de bedoeling om bedrijven die zijn overgenomen of doorgestart onder een andere naam of structuur van deze voorziening uit te sluiten. Dat is met deze redactie wel bereikt, maar vereist enige toelichting. &lt;/p&gt;&lt;p&gt;In het tweede lid is uiteengezet wanneer sprake is van een nieuw gestart bedrijf. Die termen zijn echter zelf niet gedefinieerd. Ook is bijvoorbeeld niet bepaald dat de in sub a bedoelde vergunning moet dateren van ná een bepaalde datum, zodat deze een zeker recent karakter heeft. Wel is duidelijk dat de vergunning moet zijn verleend aan ‘de landbouwer’ die ook de melding voor deze voorziening doet. Zoals de Nota van toelichting stelt:&lt;/p&gt;&lt;blockquote&gt;Een omgevingsvergunning die voor 2 juli 2015 is verleend aan een andere (rechts)persoon of een melding die is gedaan door een andere (rechts)persoon is niet voldoende om aan deze voorwaarde te voldoen.[41]&lt;/blockquote&gt;&lt;p&gt;Voorts moet het gaan om een vergunning voor het &lt;span class="italic"&gt;oprichten &lt;/span&gt;van een melkveehouderij of een melding voor het houden van melkvee. Als een veehouder bijvoorbeeld een bedrijf dat al enkele jaren leeg staat overneemt als nieuwe eigenaar, en in het kader daarvan een nieuwe vergunning aanvraagt, is er dan gelet op deze voorwaarden sprake van het starten van de productie? Uit de Nota van toelichting volgt dat indien geen aanspraak wordt gemaakt op rechten uit hoofde van art. 23 lid 4 Meststoffenwet[42], zie de voorwaarde onder sub e, het ‘aannemelijk’ wordt geacht dat sprake is van een nieuw gestart bedrijf. Als het verder gaat om een uitbreidingsvergunning, is de voorziening niet van toepassing. Dit ligt weer wat lastiger als de vergunning is vervallen of ingetrokken, zodat er juridisch gezien sprake is van een oprichtingsvergunning voor een bestaand bedrijf. Ook voor de melding ligt dat wat lastiger, aangezien er formeel geen ‘oprichtingsmelding’ bestaat. &lt;/p&gt;&lt;p&gt;In dit verband komt de voorwaarde onder sub c aanvullende betekenis toe: er moet tussen 1&amp;nbsp;januari 2014 en 2&amp;nbsp;juli 2015 zijn gestart met de productie van melk bestemd voor consumptie of verwerking. De vraag dringt zich op wanneer er is &lt;span class="italic"&gt;gestart&lt;/span&gt;. Blijkens het advies van de commissie en de Nota van toelichting is van starten in het hier geschetste voorbeeld geen sprake. De vraag is of dit rechtstreeks uit de voorwaarden van het Besluit zélf volgt. Naar mijn idee komt in dit verband het begrip ‘bedrijf’ belang toe. De Meststoffenwet hanteert een feitelijk begrip, zie art. 1 lid 1 sub ii:&lt;/p&gt;&lt;blockquote&gt;bedrijf: geheel van productie-eenheden bestaande uit één of meer gebouwen of afgescheiden gedeelten daarvan en de daarbij behorende landbouwgrond, uitsluitend of onder meer dienende tot de uitoefening van enige vorm van landbouw, zulks beoordeeld naar de feitelijke omstandigheden;&lt;/blockquote&gt;&lt;p&gt;Als een bestaande fysieke entiteit als hier bedoeld wordt overgenomen, verandert daardoor niets aan de gebouwen. Als daar pas na een paar jaar (opnieuw) melk wordt geproduceerd, is dat niet nieuwe melkproductie op dat ‘bedrijf’ (lees: in die stallen, gebouwen). In zoverre laat dit begrip er geen twijfel over bestaan dat het inderdaad moet gaan om een fysiek gezien nieuwe locatie: nieuwbouw dus. In zoverre wordt ook ondervangen dat (af)splitsing van bestaande bedrijven onder deze uitzonderingssituatie gerangschikt kan worden &lt;/p&gt;&lt;p&gt;De overige bepalingen zijn naar mijn idee helder.[43] Twee eisen die door de commissie zijn voorgesteld, zijn in de AMvB niet overgenomen (de aanwezigheid van een minimum aantal melkkoeien op 2 juli 2015 en 1 januari 2018 alsook een minimale omvang van de hoeveelheid geproduceerde melk op deze beide data[44]). Daarnaast is gekozen voor het moeten zijn gestart met de melkproductie in plaats van de aflevering daarvan (lid 2 sub c), zodat ook zelfzuivelaars aanspraak kunnen maken op de voorziening.[45]&lt;/p&gt;&lt;p&gt;Met betrekking tot de drempelwaarde wordt in lid 4 verwezen naar het verschil bedoeld in lid 2, maar bedoeld zal zijn lid 3. Het moet gaan, aldus de Nota van toelichting, om het mislopen van ‘een substantiële productie’.[46] &lt;/p&gt;&lt;p&gt;De verhoging bedraagt, aldus het derde lid, 50 % van het verschil tussen recht dat volgt uit de veebezetting op 2 juli 2015 (art. 23 lid 3 Meststoffenwet) en het recht dat overeenkomt met de fosfaatproductie die redelijkerwijs in een kalenderjaar met op 2&amp;nbsp;juli 2015 aanwezige stalcapaciteit voor melkvee gerealiseerd had kunnen worden. Hoe dit beoordeeld moet worden, is verder niet ingevuld. Gelet op de systematiek van de mestwetgeving, die er toch voor een belangrijk deel op neerkomt dat de hoogte van productierechten rechtstreeks uit de rekenregels voortvloeit[47], zal de minister hier weinig beoordelingsvrijheid hebben (de term ‘redelijkerwijs’ slaat dus niet op een discretionaire bevoegdheid) en geldt een volle toets. In zoverre is naar mijn idee de opmerking in de Nota van toelichting dat de feitelijk gemiddelde melkproductie van een startend melkveebedrijf doorgaans geen goed beeld geeft en daarom voor de berekening zal worden uitgegaan van de hoeveelheid melk die in Nederland gemiddeld in 2015 door een melkkoe werd geproduceerd, voor discussie vatbaar. Als een bedrijf aan de hand van (al dan niet latere) productiecijfers kan aantonen dat met zijn bedrijfsvoering een hogere melkproductie wordt gerealiseerd, zal dat naar mijn idee moeten gelden als uitgangspunt bij de ‘redelijkerwijs’ te realiseren fosfaatproductie.&lt;/p&gt;&lt;p&gt;Tenslotte behoeft de elektronische melding als bedoeld in lid 5 mede gelet op art. 23 lid 7 Meststoffenwet geen nadere toelichting.&lt;/p&gt;&lt;h4&gt;3.2. Krimpers voor het algemeen belang&lt;/h4&gt;&lt;p&gt;De tweede groep is opgenomen in art. 72a van het Uitvoeringsbesluit:&lt;/p&gt;&lt;p&gt;&lt;span class="italic"&gt;1. Indien op een bedrijf op 2&amp;nbsp;juli 2015 tijdelijk minder melkvee werd gehouden of over minder fosfaatruimte werd beschikt door de realisatie van een natuurgebied of de aanleg of onderhoud van publieke infrastructuur, verhoogt Onze Minister op verzoek van de landbouwer het fosfaatrecht dat uit hoofde van artikel 23, derde lid, van de wet, wordt vastgesteld.&lt;/span&gt;&lt;/p&gt;&lt;p&gt;&lt;span class="italic"&gt;2. De verhoging, bedoeld in het eerste lid, bedraagt het aantal kilogrammen fosfaat waarvan de landbouwer aannemelijk heeft gemaakt dat deze zonder de in het eerste lid omschreven omstandigheden in de vaststelling van het fosfaatrecht zouden zijn betrokken.&lt;/span&gt;&lt;/p&gt;&lt;p&gt;&lt;span class="italic"&gt;3. De verhoging, bedoeld in het eerste lid, vindt niet plaats indien deze kleiner is dan 5 procent van het fosfaatrecht dat wordt vastgesteld uit hoofde van artikel 23, derde lid, van de wet.&lt;/span&gt;&lt;/p&gt;&lt;p&gt;&lt;span class="italic"&gt;4. Het verzoek, bedoeld in het eerste lid, wordt voor 1&amp;nbsp;april 2018 ingediend met gebruikmaking van een door Onze Minister elektronisch beschikbaar gesteld middel.&lt;/span&gt;&lt;/p&gt;&lt;p&gt;De tweede categorie betreft de bedrijven die tijdelijk, en dus in ieder geval op de peildatum, minder vee hielden of over minder grond en dus fosfaatruimte beschikten als gevolg van de realisatie van een natuurgebied of de aanleg of onderhoud van publieke infrastructuur. Het kan dan bijvoorbeeld gaan om bedrijven die landbouwgrond of gebouwen zijn kwijtgeraakt in verband met de aanleg van een natuurgebied of een weg. Er dient, aldus de Nota van toelichting, sprake te zijn van een direct (causaal) verband.[48] Voorts dient, maar ook dat volgt uit het eerste lid, sprake te zijn van een tijdelijke situatie.[49]&lt;/p&gt;&lt;p&gt;Verder geldt ook hier een drempelwaarde. Deze is echter geen 10 % zoals bij de nieuw gestarte bedrijven, maar 5 %, gelijk aan de drempel bij de in art. 23 lid 6 Meststoffenwet opgenomen gevallen.[50] Verder vindt er geen verhoging plaats van 50% van het verschil, maar volledige compensatie (lid 3). Het gaat tenslotte niet in de eerste plaats om een ondernemersbeslissing, althans dat wordt aangenomen. Immers, uit het eerste lid van art. 72a volgt niet direct – tenzij dit moet worden ingelezen in het woord ‘door’ – dat het initiatief van de ontwikkeling bij de overheid moet liggen.[51] De commissie lijkt dit in haar advies te willen nuanceren:&lt;/p&gt;&lt;blockquote&gt;Enigszins vergelijkbaar met de bestaande knelgevallenvoorziening in artikel 23 zal ook hier als regel sprake zijn van een buiten de keuze of schuld van de betreffende ondernemers liggende situatie van onvolledige bezetting. &lt;span class="underlined"&gt;Indien dat uit overheidsdocumenten met bijbehorende verklaring van het betreffende bestuursorgaan afdoende blijkt, adviseert de commissie volledige compensatie&lt;/span&gt;. (onderstreping J. de Rooij)&lt;/blockquote&gt;&lt;p&gt;Gelet op de redactie van art. 72a is de vraag of wel of geen sprake is van een ondernemersbeslissing naar mijn idee niet relevant en wordt altijd aanspraak gemaakt op volledige compensatie.&lt;/p&gt;&lt;h3&gt;4. Conclusies&lt;/h3&gt;&lt;p&gt;Met het opnemen van twee categorieën knelgevallen in het Uitvoeringsbesluit is uitvoering gegeven aan het amendement Geurts. Op belangrijke onderdelen stelt de totstandgekomen knelgevallenregeling desalniettemin teleur. De situaties die met naam en toenaam in de toelichting bij het amendement worden genoemd, zijn niet in de AMvB opgenomen. Van één van die twee categorieën, de bedrijven met onomkeerbare investeringsverplichtingen vóór 2 juli 2015, concludeert de commissie nota bene zelf dat er eigenlijk wél een zekere oplossing geboden zou moeten worden in het licht van art. 1 EP, zij het op andere wijze dan toekenning van extra fosfaatrechten. Het niet opnemen van een voorziening voor deze groep betekent in feite zelfs een breuk met het verleden. &lt;/p&gt;&lt;p&gt;Met name voor deze groep, waarvan veel bedrijven ook geprocedeerd hebben in het kader van de Regeling fosfaatreductieplan 2017, schiet de regeling te kort. Het is begrijpelijk dat de commissie – en de minister – rekening moet houden met het spanningsveld tussen enerzijds de extra rechten die wellicht aan deze (en andere) knelgevallensituaties zouden moeten worden toegekend anderzijds de gevolgen daarvan voor de gehele sector, in het bijzonder de rechtevenredige verhoging van de generieke korting. De maximering van 1 % is in zoverre niet onbegrijpelijk. Dat laat echter onverlet dat de 1 EP toets verder gaat en bovendien niet hoeft te resulteren in een hoger fosfaatrecht. Juridisch gezien is over de knelgevallen dan ook het laatste woord nog niet gezegd. De Commissie knelgevallen fosfaatrechten concludeert in haar advies zélf al, dat noch haar advies noch de knelgevallenregeling van art. 23 Meststoffenwet uitputtend zijn, althans dat er mogelijkheden zijn om aanvullend maatwerk te bieden in individuele gevallen. Het gaat om de ontheffingsmogelijkheid van art. 38 Meststoffenwet en de mogelijkheid van een procedure bij de rechter om erkend te worden als individueel geval. Daarnaast is er uiteraard het mogelijke maatwerk dat zij zélf al heeft genoemd bij de onbenutte onomkeerbare investeringsverplichtingen, bestaande uit andere oplossingen – blijkbaar meer in financiële zin dan extra rechten.[52] Mede gelet op de door de overheid zelf zo benadrukte 1 %-grens lijkt het mij zaak dat deze optie snel handen en voeten wordt gegeven. &lt;/p&gt;&lt;p&gt;Vooralsnog lijkt het er echter op, dat er gezocht wordt naar een modus om extra fosfaatrechten toe te kennen voor knelgevallen die niet onder de vastgestelde categorieën vallen. RvO is bezig met het opstellen van een eigen beoordelingskader, zowel voor de Regeling fosfaatreductieplan 2017 als voor het stelsel van fosfaatrechten, om na te gaan of sprake is van een individuele en excessieve last.[53] Naar verluidt komt men, als daaraan wordt voldaan, in aanmerking voor een verhoging van het recht. In feite komt dit overeen met de toekenning van extra melkveefosfaatreferenties door RvO na de uitspraken hierover van het College van Beroep voor het bedrijfsleven.[54] Dan dringt zich toch weer de vraag op, waarom dit niet in de AMvB zélf is geregeld.&lt;/p&gt;</content><legacyfootnotes/><footnotes><footnote>1 Mr. dr. J.J.J. de Rooij is advocaat bij advocatenkantoor Linssen cs. te Tilburg.</footnote><footnote>2 Mr. M.I.J. Toonders en mr. dr. J.J.J. de Rooij, ‘Het stelsel van fosfaatrechten. Noodzakelijk, nuttig of niet aan beginnen’, &lt;span class="italic"&gt;TvAR&lt;/span&gt; 2016, p. 445-460.</footnote><footnote>3 Zie hierover de Nota van wijziging van 14 oktober 2016, &lt;span class="italic"&gt;Kamerstukken II&lt;/span&gt; 2016/17, 34 532, 19, alsook de brief van de voormalige staatssecretaris aan de Tweede Kamer van 13 oktober 2016, &lt;span class="italic"&gt;Kamerstukken II&lt;/span&gt; 2016/17, 34 532, 18.</footnote><footnote>4 &lt;span class="italic"&gt;Kamerstukken II&lt;/span&gt; 2016/17, 34 532, 85.</footnote><footnote>5 De redactie van dit lid, met name de passage ‘onbillijkheden van overwegende aard’, is vrijwel identiek aan de wettelijke basis (art. 25) voor de knelgevallenregeling in de Wet herstructurering varkenshouderij.</footnote><footnote>6 Besluit van 20 december 2017 &lt;span class="italic"&gt;Stb&lt;/span&gt;. 2017, 521.</footnote><footnote>7 &lt;span class="italic"&gt;Kamerstukken II&lt;/span&gt; 2015/16, 35 532, 3, p. 1-2, 15.</footnote><footnote>8 Indien het gaat om zand- of lössgrond in de provincies Overijssel, Gelderland, Utrecht, Noord-Brabant of Limburg, is de norm 230 kilogram, zie art. 24 lid 1 en lid 2 Uitvoeringsregeling Meststoffenwet,</footnote><footnote>9 Art. 7 van het Uitvoeringsbesluit van de Commissie van 16 mei 2014 tot verlening van een door Nederland gevraagde derogatie op grond van Richtlijn 91/676/EEG van de Raad inzake de bescherming van water tegen verontreiniging door nitraten uit agrarische bronnen, (2014/291/EU).</footnote><footnote>10 &lt;span class="italic"&gt;Kamerstukken II&lt;/span&gt; 2015/16, 34 532, 3, p. 15.</footnote><footnote>11 Zie ook de brieven van de voormalige Staatssecretaris aan de Tweede Kamer van 2 juli 2015, &lt;span class="italic"&gt;Kamerstukken II&lt;/span&gt; 2014/15, 33 979, 98, en van 3 maart 2016, &lt;span class="italic"&gt;Kamerstukken II&lt;/span&gt; 2015/16, 33 979, 108.</footnote><footnote>12 Zie in dit verband art. 23 lid 3 Meststoffenwet.</footnote><footnote>13 Zie art. 1 lid 1 juncto 2 Interimwet beperking varkens- en pluimveehouderijen.</footnote><footnote>14 Zie in dit verband het Registratiebesluit dierlijke meststoffen, Besluit van 12 december 1986, &lt;span class="italic"&gt;Stb.&lt;/span&gt; 625.</footnote><footnote>15 Art. 6 en 7 Wet herstructurering varkenshouderij.</footnote><footnote>16 Art. 58g Meststoffenwet.</footnote><footnote>17 Met betrekking tot de Interimwet beperking varkens- en pluimveehouderijen zie art. 3, en de toepassing in dit verband van de Circulaire van de Minister van LNV van 26 april 1985, zie hierover J.J.J. de Rooij, &lt;span class="italic"&gt;Kan de Meststoffenwet gemist worden?&lt;/span&gt;, Aalten 2009, p. 38-39. Met betrekking tot de Wet herstructurering varkenshouderij was dit opgenomen in art. 9 van het op art. 25 van de wet gebaseerde Besluit hardheidsgevallen herstructurering varkenshouderij. Met betrekking tot de pluimveerechten was de voorziening opgenomen in art. 58k Meststoffenwet.</footnote><footnote>18 &lt;span class="italic"&gt;Kamerstukken II&lt;/span&gt; 2015/16, 34 532, 3, p. 22.</footnote><footnote>19 Daarnaast zou de afroming ingeval van verplaatsing van 10% leiden tot een reductie van de melkveestapel en dus de mestproductie., zie art. 32a Meststoffenwet. Daarmee zou echter niet direct onder het derogatieplafond worden gekomen, terwijl deze rechten bovendien op den duur via de fosfaatbank weer uitgedeeld kunnen worden</footnote><footnote>20 &lt;span class="italic"&gt;Kamerstukken II&lt;/span&gt; 2015/16, 34 532, 3, p. 23.</footnote><footnote>21 &lt;span class="italic"&gt;Kamerstukken II&lt;/span&gt; 2016/17, 34 532, 100, p. 2.</footnote><footnote>22 &lt;span class="italic"&gt;Kamerstukken II&lt;/span&gt; 2015/16, 34 532, 3, p. 20.</footnote><footnote>23 Zie de brief van de staatssecretaris aan de Tweede Kamer van 12 juli 2017, &lt;span class="italic"&gt;Kamerstukken II&lt;/span&gt; 2016/17, 34 532, 100.</footnote><footnote>24 Advies Commissie knelgevallen fosfaatrechten, 30 juni 2017, p. 7.</footnote><footnote>25 Inmiddels is dit vastgelegd in art. 72b van het Uitvoeringsbesluit Meststoffenwet. Zie ook de brief van de staatssecretaris aan de Tweede Kamer van 12 juli 2017, &lt;span class="italic"&gt;Kamerstukken II&lt;/span&gt; 2016/17, 34 532, 100. Daaruit blijkt dat in overleg met de sector is besloten geen veiligheidsmarge aan te houden, waarmee ingeval mogelijke overschrijding van het sectorplafond een additionele korting niet is uitgesloten.</footnote><footnote>26 &lt;span class="italic"&gt;Stb&lt;/span&gt;. 2017, 521, p. 8. Daar wordt gewezen op de volgende zaken waarmee de commissie rekening diende te houden: de consequenties van verruiming van de knelgevallen voor de andere melkveehouders, de afbakeningsproblemen en het risico.</footnote><footnote>27 Advies van de commissie knelgevallen fosfaatrechten, 30 juni 2017, p. 5.</footnote><footnote>28 &lt;span class="italic"&gt;Stb&lt;/span&gt;. 2017, 521, p. 9.</footnote><footnote>29 Advies van de commissie knelgevallen fosfaatrechten, 30 juni 2017, p. 3.</footnote><footnote>30 Het zou gaan om 600.000 fosfaatrechten, wat overeenkomt met ca. 14.500 melkkoeien (Advies van de commissie knelgevallen 30 juni 2017, p. 7).</footnote><footnote>31 Advies van de Commissie knelgevallen fosfaatrechten, 30 juni 2017, p. 9.</footnote><footnote>32 De superheffing zelf kende ook voorzieningen voor dergelijke situaties, zie ter illustratie art. 4 lid 2 van de Beschikking superheffing zure boerderijzuivelproducten, &lt;span class="italic"&gt;Stb&lt;/span&gt;. 1991, 176.</footnote><footnote>33 Rb Den Haag 4 mei 2017, ECLI:NL:RBDHA:2017:4632, gevolgd door o.a. Rb Den Haag 16 augustus 2017, ECLI:NL:RBDHA:2017:9250. De Voorzieningenrechter merkt in r.o. 4.10 op dat de Commissie knelgevallen fosfaatrechten weliswaar adviseert geen knelgevallenvoorziening op te nemen, maar wijst er op dat dat met name is ingegeven op pragmatische gronden en dat de commissie oordeelt dat bij bepaalde bedrijven die in deze groep vallen er wél een ‘1 EP-situatie’ aan de orde kan zijn en dat daarom aan de staatssecretaris is geadviseerd om in overleg te treden met het bedrijfsleven om tot een oplossing te komen. Het Hof oordeelde zoals bekend in hoger beroep anders, zie het arrest van 31 oktober 2017, ECLI:NL:GHDHA:2017:3068. Het Hof hecht daarbij juist belang aan de omstandigheid dat de commissie voor deze categorie adviseert geen regeling op te nemen, zie r.o. 26.</footnote><footnote>34 Advies van de Commissie knelgevallen fosfaatrechten, 30 juni 2017, p. 11.</footnote><footnote>35 Advies van de Commissie knelgevallen fosfaatrechten, 30 juni 2017, p. 12- 13.</footnote><footnote>36 Advies van de Commissie knelgevallen fosfaatrechten, 30 juni 2017, p. 13.</footnote><footnote>37 Verordening (EG) 834/2007 van de Raad van 28 juni 2007.</footnote><footnote>38 Advies van de Commissie knelgevallen fosfaatrechten, 30 juni 2017, p. 13-14.</footnote><footnote>39 Advies van de Commissie knelgevallen fosfaatrechten, 30 juni 2017, p. 14.</footnote><footnote>40 Advies van de Commissie knelgevallen fosfaatrechten, 30 juni 2017, p. 14.</footnote><footnote>41 &lt;span class="italic"&gt;Stb&lt;/span&gt;. 2017, 521, p. 10.</footnote><footnote>42 Dit artikel bevat een voorziening ingeval er sprake is van de overdracht van een beëindigd bedrijf tussen 2 juli 2015 en 1 januari 2018.</footnote><footnote>43 Als aanvullende voorwaarde wordt in de Nota van toelichting nog de eis gesteld dat op het moment van indiening van het verzoek er sprake moet zijn van een actief bedrijf in de zin van de Meststoffenwet, zie &lt;span class="italic"&gt;Stb.&lt;/span&gt; 2017, 521, p. 10.</footnote><footnote>44 De Commissie verwijst naar de eisen uit de superheffing van 15 melkkoeien (meitelling 1984) en 40000 kg afgeleverde melk per 14 dagen), Advies van de Commissie knelgevallen fosfaatrechten, 30 juni 2017, p. 9.</footnote><footnote>45 &lt;span class="italic"&gt;Stb.&lt;/span&gt; 2017, 521, p. 10-11.</footnote><footnote>46 &lt;span class="italic"&gt;Stb.&lt;/span&gt; 2017, 521, p. 10.</footnote><footnote>47 Zie J.J.J. de Rooij, &lt;span class="italic"&gt;Kan de Meststoffenwet gemist worden?&lt;/span&gt;, Aalten 2009, p. 45-46.</footnote><footnote>48 &lt;span class="italic"&gt;Stb&lt;/span&gt;. 2017, 521, p. 11.</footnote><footnote>49 De terminologie is overgenomen uit de Wet grondgebonden groei melkveehouderij, zie &lt;span class="italic"&gt;Kamerstukken II&lt;/span&gt; 2015/16, 34 295, 8, thans art. 21 lid 9 sub a Meststoffenwet.</footnote><footnote>50 Deze 5 % kan ook de resultante zijn van de optelsom van minder grond en minder gehouden dieren, zie p. 11 van de Nota van toelichting, &lt;span class="italic"&gt;Stb&lt;/span&gt;. 2017, 521.</footnote><footnote>51 Blijkens de Nota van toelichting is dit geen eis, althans wordt dit in het midden gelaten, nu daarin wordt vermeld ‘Er zijn bedrijven die [...] of hun bedrijven extensiveren ten behoeve van natuurontwikkeling’, &lt;span class="italic"&gt;Stb.&lt;/span&gt; 2017, 521, p. 11.</footnote><footnote>52 Advies van de Commissie knelgevallen fosfaatrechten, 30 juni 2017, p. 5-6.</footnote><footnote>53 Zie in dit verband de brief van de Minister van LNV aan de Tweede Kamer van 10 november 2017, &lt;span class="italic"&gt;Kamerstukken II&lt;/span&gt; 2017/18, 33 037, 228, p. 3: ‘Benadrukt dient te worden dat het arrest van het Gerechtshof niet betekent dat voor individuele bedrijven geen sprake meer zou kunnen zijn van een individuele en disproportionele last. Dat is van de zijde van de Staat ook in de procedure steeds betoogd. Of hiervan sprake is zou per bedrijf moeten bepaald en hiervoor staat de bestuursrechtelijke rechtsgang open. Voorop staat echter dat, zoals ook door het Gerechtshof wordt gememoreerd, van een individuele en disproportionele last eerst sprake is indien een veehouder wordt geconfronteerd met feiten en omstandigheden die niet voor alle veehouders gelden en die meebrengen dat hij in bijzondere mate wordt getroffen door de maatregel. Voor de conclusie dat een dergelijke situatie zich voordoet, zijn bijzondere omstandigheden noodzakelijk. Niet ieder vermogensverlies zal hebben te gelden als een disproportionele last, terwijl bij beoordeling van deze vraag bovendien alle individuele omstandigheden van het geval in de afweging moeten worden betrokken.’</footnote><footnote>54 CBB 15 juni 2016, ECLI:NL:CBB:2016:149, &lt;span class="italic"&gt;TvAR&lt;/span&gt; 2016/5849 m.nt. H.A. Verbakel-Van Bommel.</footnote></footnotes><auteurs>mr. dr. J.J.J. de Rooij</auteurs><published>2018-02-19 17:52:34</published><modified>2018-03-07 11:50:11</modified><editiondate>2018-02-19</editiondate><htmlpath>https://denhollander.info/artikel/14754</htmlpath></article>
</articles></edition>