<edition><articles><article><jaar>2005</jaar><naam>Tijdschrift voor Agrarisch Recht</naam><uitgave>11</uitgave><aflevering>11</aflevering><searchword>TvAR 11/2005</searchword><id>4344</id><udhid>UDH:TvAR/4344</udhid><titel>Het ontwerp Wet inrichting landelijk gebied (Wilg), een eerste verkenning</titel><searchwords><searchword>TvAR 11/2005</searchword><searchword>UDH:TvAR/4344</searchword></searchwords><attachments><attachment><name>2005_nr 11_Artikel_Zevenbergen.pdf</name><extention>pdf</extention><url>https://denhollander.info/download/4302/ci</url></attachment></attachments><inleiding>1 Inleiding&#13;
Begin juli 2005 is er een ontwerptekst voor de Wet inrichting landelijk gebied (die we&#13;
hier verder als (de) Wilg aanduiden) met bijbehorende ontwerp-Memorie van Toelichting&#13;
(verder MvT) openbaar gemaakt. Dit gebeurde nadat eind juni de betrokken&#13;
ministers (VROM, LNV en V&amp;W) en de koepelorganisaties van alle drie de medeoverheden&#13;
(IPO, VNG en UvW) overeenstemming over deze teksten hadden bereikt.&#13;
Kort gezegd beoogt het ontwerp een tweetal hoofdzaken (opnieuw) te regelen. Het&#13;
eerste deel van de wet gaat in op het Investeringsbudget Landelijk Gebied (ILG). Het&#13;
doel hierbij is om de regiefunctie van de provincies bij de inrichting van het landelijk&#13;
gebied te versterken. Belangrijk is hierbij de vergaande ontschotting van rijksbijdragen&#13;
aan de uitvoering van het (vooral provinciaal benoemde) gebiedsgerichte beleid voor&#13;
het landelijk gebied. In de tweede plaats heeft dit wetvoorstel als doel om de landinrichtingsinstrumenten&#13;
aan te passen. Op dit moment zijn deze landinrichtingsinstrumenten&#13;
nog in de Landinrichtingswet (Liw) geregeld. Het gaat hierbij om een versnelling&#13;
en vereenvoudiging van de diverse procedures. De belangrijkste veranderingen&#13;
zijn het vervallen van de (grotendeels landelijke) initiatieffase, de vereenvoudigde planvorming&#13;
(middels een ‘inrichtingsplan’), vervanging van het plan van tijdelijk gebruik&#13;
door individuele besluiten en samenvoeging van enkele herverkavelingsstappen in het&#13;
ruilplan.&#13;
Hoewel het in de verwachting ligt dat beide hoofdzaken van de wet in bepaalde&#13;
gebieden zeker in elkaars verlengde zullen werken, staan zij op zich los van elkaar.&#13;
Voor de uitvoering van het gebiedsgerichte beleid met financiële middelen uit het&#13;
ILG zijn de provincies (of namens hen gemeenten en/of waterschappen) niet beperkt&#13;
tot de instrumenten uit de Wilg. Anderzijds is inzet van de instrumenten uit de Wilg&#13;
ook mogelijk zonder dat daarmee onder het ILG-vallende zaken worden gerealiseerd.&#13;
In dat laatste geval is wel de vraag waar de financiering dan wel vandaan zou&#13;
moeten komen.&#13;
In dit artikel komt de vraag aan bod welke veranderingen de nieuwe wet met zich&#13;
mee brengt en of deze veranderingen ook verbeteringen zijn. In paragraaf 2 behandelen&#13;
we de geschiedenis die aan het ontwerp vooraf is gegaan. In paragraaf 3 gaan we in&#13;
op het Investeringsbudget Landelijk Gebied (ILG), waarbij onder andere de beperkte&#13;
speelruimte van provincies, het Groenfonds en de aankoop van grond aan de orde&#13;
komen. In paragraaf 4 tenslotte, behandelen we de belangrijkste wijzigingen in het&#13;
landinrichtingsinstrumentarium. Het gaat o.a. over het inrichtingsplan, de afschaffing&#13;
van de waardegrondslag en de gewijzigde procedure voor voorbereiding van en&#13;
rechtsbescherming bij het ruilplan en de lijst der geldelijke regelingen.</inleiding><content>2 Voorgeschiedenis&#13;
Hoewel versterking van de rol van de provincies en vereenvoudiging en flexibilisering&#13;
van het landinrichtingsinstrumentarium al vanaf het begin van de jaren 90 op de rol&#13;
staat, komt die lange (en soms roerige) geschiedenis in de MvT nauwelijks aan de&#13;
orde. Deze geschiedenis behandelen we hier kort.&#13;
Binnen enkele jaren na de inwerkingtreding van de Liw in 1985, startte weer de&#13;
discussie over vereenvoudiging, versnelling en flexibilisering van het landinrichtingsinstrumentarium.&#13;
Dit resulteerde in verschillende nota’s, achtereenvolgens de nota&#13;
Landinrichting in de jaren negentig (1993), en de rapporten Herijking landinrichting&#13;
eerste fase (1996) en Herijking landinrichting tweede fase (1998).1 Deze herijkingsrapporten&#13;
bevatten een flinke hoeveelheid ideeën om het aantal stappen terug te brengen,&#13;
en zo tijdswinst te boeken.2&#13;
Parallel hieraan werd ook over (verdere) vergroting van de rol van de provincies in&#13;
de landinrichting (en andere taken in het landelijk gebied) gesproken. Ook was de&#13;
verzelfstandiging van de uitvoeringsdienst (LD, later LBL en thans DLG) onderwerp&#13;
van discussie. Aanvankelijk werd deze uitvoeringsdienst direct aangestuurd door het&#13;
ministerie van LNV. Deze discussie, de zogenaamde Decentralisatie Impuls, resulteerde&#13;
in 1993 in het DI-akkoord.3 Het is niet gelukt om dit akkoord wettelijk te verankeren.&#13;
Wel is zonder de wet aan te passen een aantal veranderingen doorgevoerd.&#13;
Het ministerie van LNV is zich gaan beperken tot het sturen op hoofdlijnen en de&#13;
provincie is zich actiever gaan bezighouden met de uitwerking hiervan. Zo heeft de&#13;
provincie een belangrijkere rol gekregen bij de voorbereidingsfase voor de landinrichting.&#13;
De Centrale Landinrichtingscommissie (CLC) is de facto opgeheven en de&#13;
bevoegdheden zijn overgedragen aan de provincies. Deze de facto opheffing van de&#13;
CLC en de interne mandatering van haar bevoegdheden aan haar secretaris (qualitate&#13;
qua de directeur van DLG) is lange tijd niet goed wettelijk geregeld. Achteraf gezien&#13;
is dit lang goed gegaan, totdat één en ander pijnlijk aan het licht kwam bij de Rechtbank&#13;
Groningen inzake de ruilverkaveling Sauwerd.4 Het juridische vacuüm wat toen&#13;
aan het licht kwam, is door middel van een reparatiewet gevuld.5&#13;
Ondanks de veranderingen als gevolg van de Decentralisatie Impuls bleef onvrede&#13;
over dit systeem bestaan. Men vraagt om een heldere rolverdeling; DLG voert uit en&#13;
de provincie stuurt aan. Daarnaast wordt in een, op verzoek van de ministeries van&#13;
LNV en VROM en het IPO, uitgebracht rapport geconcludeerd dat er een te ingewikkeld&#13;
systeem is ontstaan met teveel beleidscategorieën, gebiedsaanwijzingen,&#13;
regelingen en instrumenten met een niet aansluitende financieringssystematiek.6 Een&#13;
Investeringsbudget Landelijk Gebied naar voorbeeld van het Investeringsfonds&#13;
Stedelijke Vernieuwing (ISV) wordt hiervoor als belangrijkste oplossing gezien.&#13;
Inmiddels wordt al enige jaren gewerkt met een ILG. De provincies zijn verantwoordelijk&#13;
voor het budget. Dit komt er concreet op neer dat het ministerie geld in het&#13;
Groenfonds stort, en de provincie bepaalt waaraan het uitgegeven kan worden.&#13;
De Wilg kan gezien worden als een wettelijke verankering van de decentralisatie.&#13;
Overigens is een bijzondere inrichtingswet, de Reconstructiewet concentratiegebieden&#13;
(Rwc, 2002), aan de Wilg voorafgegaan. De versterkte rol voor de provincies en&#13;
de (grotendeels) ontschotte financiering middels bestuursovereenkomsten, zijn daar&#13;
al in te vinden. Het gedeelte uit de Rwc over herverkaveling is echter nog niet in werking&#13;
getreden en zal overigens met de komst van de Wilg komen te vervallen.&#13;
3 ILG&#13;
De belangrijkste thema’s uit de ILG, decentralisatie en ontschotte budgetten, is hierboven&#13;
al aan de orde gekomen. Op deze plek wordt nog een aantal aspecten besproken&#13;
die specifieke aandacht verdienen.&#13;
3.1 Beperkte speelruimte voor provincies&#13;
De grote beleidsvrijheid die in eerste instantie aan provincies lijkt te worden gegeven,&#13;
blijkt uiteindelijk toch een aantal beperkingen te kennen. Deze beperkingen zijn tot&#13;
op zekere hoogte ook wel begrijpelijk, vanwege de verantwoordelijkheden die men&#13;
op Rijksniveau nu eenmaal heeft. De ILG-gelden die een provincie straks ontvangt,&#13;
zijn weliswaar in naam ontschot, maar uiteraard moet de provincie die wel gedifferentieerd&#13;
inzetten om de verschillende beleidsdoelstellingen te bereiken. De nationale&#13;
doelstellingen en de provinciale prioriteiten, onder andere verwoord in het Provinciaal&#13;
Meerjarenprogramma (PMP), worden natuurlijk al dicht bij elkaar gebracht&#13;
tijdens de besprekingen voorafgaand aan de totstandkoming van het bestuursakkoord&#13;
voor de ILG-periode van 7 jaar. Daarbij kan het zo zijn dat in de ene provincie&#13;
bepaalde beleidsthema’s veel meer spelen dan in de andere, en dus per provincie de&#13;
verhoudingen tussen de inzet per beleidsthema kunnen verschillen van de herkomst&#13;
van middelen die in het ILG zijn gestort.&#13;
Provincies hebben op dit moment zeggenschap over de besteding van de investeringsbudgetten&#13;
en zij sturen DLG aan. De kosten van DLG komen echter voor rekening&#13;
van het Rijk. Over de inzet van de medewerkers van DLG worden afspraken&#13;
gemaakt in de bestuursovereenkomst, artikel 3.3 eerste lid Wilg. Dit is gezien het&#13;
verleden een praktische oplossing. Of dit in de toekomst de beleidsvrijheid van&#13;
provincies belemmert, zal moeten blijken.&#13;
3.2 Groenfonds&#13;
Een opvallend verschil tussen het ISV en het ILG is de manier waarop de gelden&#13;
beschikbaar worden gesteld. Het ISV werkt met subsidies, het ILG met een zogenaamd&#13;
Groenfonds. Artikel 3.10 derde lid Wilg stelt dat het investeringsbudget overeenkomstig&#13;
de vaststelling ten behoeve van de desbetreffende provincie wordt overgemaakt&#13;
aan het Groenfonds. Bij invoering van het DI-akkoord is DLG de enige die&#13;
geld aan het Groenfonds mag onttrekken.7 De gedachte die naar voren komt in de&#13;
MvT is dat de provincies zelf over het geld kunnen beschikken. Wij vragen ons af of&#13;
dit voldoende verankerd is in de wet. In interviews kwam naar voren dat medewerkers&#13;
van de provincie vrezen dat zij te maken krijgen met administratieve lasten&#13;
en een beperking op het gebruik van het geld uit het Groenfonds. Zij willen het&#13;
Groenfonds het liefst gebruiken als hun rekening courant.&#13;
3.3 Investeringstijdvak&#13;
De duur van het investeringstijdvak, een periode van zeven jaar, waarvoor het investeringsbudget&#13;
wordt verstrekt, valt in de Nederlandse bestuurlijke traditie erg op.&#13;
Behalve aan de afwisseling tussen vette en magere jaren in de tijd dat Jozef in Egypte&#13;
woonde (Genesis 41), doet zeven jaar ook aan de vroegere zittingstermijn voor de&#13;
Franse president denken. En omdat de zittingstermijn van het parlement korter was,&#13;
ontstond met enige regelmaat de situatie van cohabitation, waarbij de president het&#13;
andere politieke spectrum vertegenwoordigde dan wat op dat moment de meerderheid&#13;
in het parlement had. Zoiets kan natuurlijk ook bij een zevenjarig ILG ontstaan,&#13;
nu de zittingstermijnen van provinciale en nationale bestuurders en volksvertegenwoordigers&#13;
ten hoogste vier jaar bedragen.8 De wetgever houdt hiermee wel in&#13;
beperkte mate rekening (provincies mogen voor ieder jaar vooruit een beperkter deel&#13;
van de middelen al vastleggen) en er zijn ook wat mogelijkheden tot tussentijdse aanpassing,&#13;
maar die zijn uiteraard beoogd voor bijzondere gevallen, anders heeft het&#13;
hele stelsel geen zin. De zeven jaar is vooral gekozen om aansluiting te zoeken bij de&#13;
termijn van de gerelateerde Europese fondsen (Kaderverordening plattelandsontwikkeling&#13;
en Kaderverordening Cohesiebeleid). Het op verschillende punten vergelijkbare&#13;
ISV kent een investeringstijdvak van vijf jaar. Niet zo lang geleden is voor de&#13;
ISV het tweede investeringstijdvak begonnen. Daar is onder andere gebleken dat vijf&#13;
jaar als doorlooptijd van ruimtelijke ontwikkelingsprojecten vaak aan de korte kant&#13;
is, zeker als men – nadat zekerheid over de financiering is verkregen – zowel de formele&#13;
besluitvorming als de uitvoering binnen dat tijdvak moet hebben afgerond.&#13;
Overigens is een wat langer tijdvak voor het landelijk gebied dan voor het stedelijke&#13;
gebied op zichzelf ook te verdedigen. De dynamiek van het landelijk gebied is&#13;
wel toegenomen ten opzichte van de tijd dat men ruilverkavelingsprojecten met een&#13;
doorlooptijd van meer dan 20 jaar nog acceptabel vond, maar ligt in het algemeen&#13;
toch lager dan die in de stedelijke gebieden. Ook de ervaring met de Reconstructiewet&#13;
leert dat tijdvakken van vier jaar (art. 12 Rwc) wel erg kort zijn. In dat licht kan&#13;
zeven jaar wel als een goede keuze worden beschouwd.&#13;
3.4 Intrekking van het investeringsbudget&#13;
Het artikel over tussentijdse (gedeeltelijke) intrekking van het investeringsbudget,&#13;
artikel 3.7 leden 1 en 2 Wilg laten meerdere interpretatiemogelijkheden open. Het&#13;
eerste lid van artikel 3.7 Wilg stelt dat de minister het budget (gedeeltelijk) kan&#13;
intrekken als de prestaties waarvoor het investeringsbudget is verleend kennelijk niet&#13;
of niet geheel zullen worden gerealiseerd en dit de provincie kan worden toegerekend.&#13;
Het tweede lid van dit artikel somt vervolgens een aantal gevallen op waarin de&#13;
minister het investeringsbudget (gedeeltelijk) kan intrekken, bijvoorbeeld: “verleende&#13;
voorschotten zijn besteed aan een ander doel dan waarvoor het investeringsbudget is&#13;
verleend”. Onduidelijk is of dit op zichzelf een reden is om het budget in te trekken&#13;
of dat ook aan de voorwaarden van het eerste lid moet worden voldaan. Onduidelijk&#13;
is verder waarom hierbij is afgeweken van het corresponderende, maar helderder&#13;
gerangschikte artikel in de Wet Stedelijke Vernieuwing, artikel 10 WSV. De Mvt gaat&#13;
hier verder niet op in. Ook is onduidelijk waarom bij de opsomming in het tweede lid&#13;
van artikel 3.7 Wilg alleen na punt c, het woordje “of” staat.&#13;
3.5 Grondaankoop en -aanwending&#13;
Grondaankopen in het kader van de zogenaamde taakstelling, vormen een cruciale&#13;
schakel bij de inrichting van het landelijk gebied. Gronden die in een vroeg stadium,&#13;
vaak al voordat het beleid concreet is, zijn aangekocht, kunnen later ingezet worden&#13;
als op die plaats bijvoorbeeld natuur, recreatie of infrastructuur gerealiseerd moet&#13;
worden. In veel gevallen worden deze gronden ingezet als ‘ruilgrond’ om deze tijdens&#13;
de herverkaveling voor een geschikt stuk grond te ruilen. Over die taakstelling om&#13;
gronden aan te kopen zegt de wet verder niets, hoewel er in de MvT regelmatig naar&#13;
verwezen wordt.9 Momenteel gebeuren zulke aankopen door het Bureau Beheer&#13;
Landbouwgronden (BBL), de officiële grondaankoper voor een groot deel van de&#13;
overheid, die gerelateerd is aan DLG met een wettelijke basis in de Wet Agrarisch&#13;
Grondverkeer (WAG). Hoe de financiering hiervan zich tot het ILG systeem verhoudt&#13;
is ons niet direct duidelijk geworden. Op het gebied van de aansturing van&#13;
DLG vinden immers veranderingen plaats. De provincie stuurt op een andere manier&#13;
aan dan het ministerie. Provincies willen doorgaans een actiever aankoopbeleid waarbij&#13;
meer mogelijk is dan het betalen van de agrarische prijs. DLG en voorheen het&#13;
ministerie gaven doorgaans de voorkeur aan het vasthouden aan de agrarische prijs&#13;
omdat afwijken hiervan een prijsopdrijvend effect heeft op alle in de toekomst aan te&#13;
kopen gronden. Ook is onduidelijk wie zeggenschap heeft over de gronden die al in&#13;
het bezit zijn van BBL. Hierbij gaat het dan bijvoorbeeld om de vraag of ruilgronden&#13;
die nu in bezit zijn van BBL, mogen worden gebruikt voor “Rood voor Groen” projecten.&#13;
Kunnen ruilgronden in de ene provincie gebruikt worden om een probleem in&#13;
een andere provincie op te lossen? Ideeën over nationale of regionale grondbanken&#13;
kunnen hierbij helpen, maar komen in de wet niet aan de orde, en zijn ook moeilijk in&#13;
de zeven-jaars cyclus van de ILG in te passen. De vraag over de zeggenschap over de&#13;
gronden van BBL is nu nog interessanter, nu de mogelijkheden onderzocht worden&#13;
van een fusie van BBL met dat deel van Domeinen dat zich bezighoudt met onroerende&#13;
zaken. Complex is hierbij dat de Minister van Financiën aan Domeinen een&#13;
taak heeft meegegeven; de gronden moeten wel wat op gaan brengen.&#13;
4 Landinrichting&#13;
4.1 Hoofdlijn&#13;
De begrippen landinrichting en herverkaveling worden vaak door elkaar gehaald.&#13;
Herverkaveling is echter maar één van de mogelijke “modules” die gebruikt kunnen&#13;
worden bij de uitvoering van landinrichting. Naast herverkavelen kan men bijvoorbeeld&#13;
ook denken aan het uitvoeren van werken en het toewijzen van gronden. Hoewel&#13;
de uitvoering van werken in de wet slechts enkele artikelen beslaat, zal in de&#13;
meeste gevallen een groot deel van de kosten van de uitvoering van een inrichtingsplan&#13;
hier onder vallen. Dit is ook duidelijk het geval met de grote landinrichtingsprojecten&#13;
uit het verleden, waar traditionele ruilverkaveling gepaard ging met enorme&#13;
werken aan weg- en waterlopen. Bij moderne herinrichting wordt vaak fors in de&#13;
aanleg van natuur- en landschap geïnvesteerd. Daarnaast is er ook wel sprake van op&#13;
het gebied van werken, sobere projecten, ruilverkaveling of herinrichting met een&#13;
administratief karakter (Rak of Hak). Daarbij ligt het accent heel sterk op het binnen&#13;
de bestaande fysieke inrichting herschikken van wie welke grond in eigendom en/of&#13;
gebruik heeft. Dit kan zowel de agrarische bedrijfsvoering verbeteren, maar ook nietagrarische&#13;
belangen steunen door bijvoorbeeld meer kwetsbare grond toe te delen aan&#13;
boeren die wel (agrarisch) natuurbeheer willen gaan doen, of her en der vrijwillig&#13;
verworven gronden naar de plaats waar iets gaat gebeuren te verleggen. Vooral bij&#13;
lijnvormige elementen, zoals (recreatieve) fietspaden en EHS-verbindingen is zo’n&#13;
aanpak, met uiteindelijk dwang-deelname, soms nodig omdat men er met vrijwillige&#13;
verwerving en ruilverkaveling bij overeenkomst toch niet uitkomt.10&#13;
De huidige Liw kent vier vormen van landinrichting: ruilverkaveling, herinrichting,&#13;
aanpassingsinrichting en ruilverkaveling bij overeenkomst (ook wel kavelruil&#13;
genoemd). Ruilverkaveling is bestemd voor gronden met overwegend een agrarische&#13;
functie. Herinrichting is aan de orde als het gebied ook in belangrijke mate niet agrarische&#13;
functies vervult. Aanpassingsinrichting is bedoeld om ingezet te worden bij de&#13;
aanleg van grote infrastructurele werken. Alleen bij ruilverkaveling is nog sprake van&#13;
een stemming, bij herinrichting en aanpassingsinrichting niet. Ook de Rwc kent geen&#13;
stemming. In de Wilg wordt in plaats van over ruilverkaveling, herinrichting en aanpassingsinrichting,&#13;
over landinrichting gesproken. De wet gebruikt de term herverkaveling&#13;
voor het proces van het ruilen van gronden, dat daarbinnen plaats kan krijgen.&#13;
Daarnaast is van de oude vormen van landinrichting alleen ruilverkaveling bij overeenkomst&#13;
in de wet terug te vinden. De stemming komt niet meer in de nieuwe wet&#13;
terug. Voor landinrichting waarbij een (groot) infrastructureel werk wordt gerealiseerd,&#13;
gelden enkele specifieke bepalingen die verderop besproken worden.&#13;
In de nieuwe wet is ook het aantal fases teruggebracht, de procedure ziet er in&#13;
grote lijnen als volgt uit:&#13;
– Inrichtingsplan&#13;
– Individuele besluiten tijdelijk in gebruik geven&#13;
– Ruilplan&#13;
• Lijst van rechthebbenden&#13;
• Plan van toedeling&#13;
– Lijst der geldelijke regelingen&#13;
In het systeem van de Wilg besluiten GS tot landinrichting, door een inrichtingsplan&#13;
vast te stellen. Herverkaveling kan (en moet dus niet) als instrument ingezet worden&#13;
bij de uitvoering van een inrichtingsplan. Of dat het geval is wordt in dit inrichtingsplan&#13;
aangegeven. Daarmee kan deze ‘module’ niet zonder inrichtingsplan worden&#13;
toegepast. Het inrichtingsplan kan echter een groter gebied beslaan dat het gebied&#13;
waar herverkaveling wordt toegepast. Het gebied dat herverkaveld wordt, wordt het&#13;
blok genoemd. Naast een aanduiding van het blok ingeval van herverkaveling, bevat&#13;
het inrichtingsplan onder andere: een aanduiding van de te nemen maatregelen en&#13;
voorzieningen bijvoorbeeld de te verwerven en te onteigenen onroerende zaken en de&#13;
gebieden die moeten worden toegewezen voor de realisatie van onder andere infrastructurele&#13;
werken en natuur. De grenzen van het blok kunnen, zonder wijziging van&#13;
het inrichtingsplan, nog tijdens de eerste fase van de voorbereiding van het ruilplan&#13;
worden gewijzigd (art. 8.3.2.1 Wilg). In geval van herverkaveling worden vervolgens&#13;
gronden door middel van individuele besluiten tijdelijk in gebruik gegeven. Het ruilplan&#13;
bestaat uit een lijst van rechthebbenden en een plan van toedeling. De lijst van&#13;
rechthebbenden vermeldt wie welk recht heeft ingebracht ten aanzien van de gronden&#13;
in het blok. Het plan van toedeling beschrijft wie na de herverkaveling welke rechten&#13;
krijgt. Met de lijst der geldelijke regelingen worden de financiële consequenties van&#13;
de herverkaveling afgehandeld.&#13;
4.2 Afstemming landinrichting en ruimtelijke ordening&#13;
In de planvormingfase speelt de vraag wie het voortouw neemt bij de landinrichting&#13;
en hoe de verhouding ruimtelijke ordening en landinrichting is. Net als in artikel 4&#13;
Liw bepaalt artikel 4.1 Wilg dat “Landinrichting strekt tot verbetering van de inrichting&#13;
van het landelijk gebied overeenkomstig de functies van dat gebied, zoals deze in&#13;
het kader van de ruimtelijke ordening zijn aangegeven.” Nu het vooral de gemeente is&#13;
die bestemmingsplannen vaststelt, de enige plannen die rechtstreeks burgers binden,&#13;
zou men kunnen denken dat gemeenten de facto het voortouw hebben bij de landinrichting.&#13;
De MvT geeft echter duidelijk aan dat ruimtelijke ordening ruimer gelezen&#13;
moet worden en ook het nationale en provinciale ruimtelijke beleid omvat (onder de&#13;
WRO neergelegd in pkb’s en streekplannen, in de ontwerp-Wro middels structuurvisies).&#13;
De Wilg kent geen nadere instrumenten ter afstemming van het provinciaal&#13;
(landinrichtings-) beleid en (gemeentelijke) bestemmingsplannen. In het verleden is&#13;
hier veel om te doen geweest, zoals ook in de Rwc duidelijk te zien is. Zo kan op&#13;
grond van artikel 11 lid 6 en 27 Rwc in het reconstructieplan aangewezen worden&#13;
voor welke gronden het plan geldt als een voorbereidingsbesluit uit artikel 21 WRO.&#13;
In de Wilg heeft men voor een praktische oplossing gekozen; overleg en de generieke&#13;
instrumenten uit de WRO (en ontwerp-Wro) worden geacht hiervoor voldoende&#13;
basis te bieden.&#13;
4.3 Inrichtingsplan en initiatieffase&#13;
In de Landinrichtingswet ging aan het besluit om tot uitvoering van een landinrichtingsproject&#13;
over te gaan een hele wettelijke initiatieffase vooraf. Hierbij werd eerst&#13;
een voorbereidingsschema opgesteld en uiteindelijk besliste de Minister van LNV&#13;
definitief over welke landinrichtingsprojecten werden opgestart. In de Wilg zijn het&#13;
gedeputeerde staten die op eigen gezag hierover een besluit nemen. Dat besluit neemt&#13;
de vorm aan van de vaststelling van het inrichtingsplan, dat qua inhoud en vorm&#13;
weinig verschilt van het landinrichtingsplan (of aanpassingsplan) uit de huidige Liw.&#13;
Over de wijze van voorbereiding schrijft de Wilg slechts voor dat deze conform de&#13;
uniforme openbare voorbereidingsprocedure uit de Awb (afd. 3.4) geschiedt, en dat&#13;
voorafgaande aan de terinzagelegging van het ontwerp met de betrokken gemeenten&#13;
en waterschappen overlegd wordt (art. 4.3a Wilg). Wat voor activiteiten er verder bij&#13;
de voorbereiding worden verricht, en of gedeputeerde staten daarvoor zelf direct verantwoordelijk&#13;
zijn, of dat daarvoor een commissie wordt ingesteld, staat de provincie&#13;
vrij. Deze commissies kunnen een informeel of formeel karakter hebben (op grond van&#13;
artikel 82 Provinciewet (adviescommissie) of artikel 81 eerste lid Provinciewet (bestuurscommissie&#13;
aan welke taken worden overgedragen)). Het einde aan de onduidelijkheid&#13;
over de positie van de landinrichtingscommissie (als provinciaal of Rijksorgaan) en de&#13;
duale aansturing vanuit provincie en Ministerie is zeker toe te juichen. Of met het&#13;
helemaal loslaten van een wettelijke regeling voor zo’n commissie met het badwater&#13;
ook het kind is weggegooid hangt af van de wijze waarop de provincies hieraan invulling&#13;
gaan geven. In het geval van de Rwc hebben provincies massaal voor adviescommissies&#13;
gekozen, en hetzelfde verwachten wij onder de Wilg.&#13;
Nu geen voorbereidingsschema meer wordt vastgesteld is het onduidelijk wanneer&#13;
de voorbereidingsfase van de landinrichting begint. Dit brengt enige onduidelijkheid&#13;
met zich mee voor de toepassing van artikel 4.6 Wilg, inzake het gedogen van het&#13;
betreden, graven, opmeten of tekens stellen ter voorbereiding van de landinrichting.&#13;
Vanaf welk moment kan men zich op dit artikel beroepen?&#13;
4.4 Feitelijke handelingen en werkzaamheden&#13;
Onder uitvoering van werken valt een groot aantal (feitelijke) handelingen en werkzaamheden.&#13;
Artikel 8.2.3 lid 3 Wilg geeft een hele opsomming, onder andere: opstallen&#13;
afbreken, verplaatsen en verbouwen. De eigenaar of grondgebruiker moet dit soort&#13;
activiteiten toestaan, maar kan daarvoor wel schadevergoeding ontvangen. Dit gaat&#13;
bij een afzonderlijk schadebesluit (art. 8.2.4 lid 2 Wilg), waarover de wet niets anders&#13;
regelt, zodat daartegen de algemene bepalingen uit de Awb van toepassing zijn&#13;
(bezwaar bij GS, gevolgd door beroep bij de sector bestuursrecht van de rechtbank en&#13;
hoger beroep bij de Raad van State).&#13;
Uiteraard geldt deze gedoogplicht alleen als de activiteiten volgen uit een geldend&#13;
inrichtingsplan. Als de activiteiten het eerdere gebruik voor een meer dan marginaal&#13;
deel van de oppervlakte langdurig of permanent onmogelijk maken, lijkt het ons in&#13;
het algemeen niet de bedoeling dat dit via de gedoogplicht met schadevergoeding&#13;
wordt opgelost. Uiteraard dient er een grondslag te zijn waarmee de betreffende&#13;
onroerende zaak van eigenaar (en/of beheerder) overgaat. Er staat niet expliciet in de&#13;
wet dat de bevoegdheden van artikel 8.2.3 Wilg alleen gebruikt mogen worden als&#13;
gronden aan het Rijk of openbare lichamen of rechtspersonen aan wie die gronden&#13;
toegewezen kunnen worden, in tijdelijk gebruik zijn gegeven. Uit de MvT kan afgeleid&#13;
worden dat dit wel de bedoeling is.11 Ook gronden die door toewijzing verkregen&#13;
worden middels de korting, kunnen hieronder vallen. In dat geval zal de eerdere&#13;
eigenaar of gebruiker middels een besluit inzake tijdelijk gebruik elders vergelijkbare&#13;
grond ter beschikking dienen te krijgen.&#13;
Een belangrijke wijziging in de Wilg ten opzicht van de Liw is dat het uitdrukkelijk&#13;
gedeputeerde staten zijn die als eerste zijn belast met de uitvoering. In de Liw is&#13;
dit opgedragen aan de landinrichtingscommissie, waarbij de Staat garant staat voor de&#13;
kosten, hoewel de commissie door de provincie is ingesteld. Binnen de Wilg komen&#13;
deze kosten voor rekening van de provincie. Normaal gesproken zal de provincie pas&#13;
overgaan tot een landinrichtingsproject als hiervoor middels het bestuursakkoord&#13;
inzake het ILG geld beschikbaar is.&#13;
4.5 Tijdelijk gebruik&#13;
Het tijdelijk gebruik is in de herverkavelingstitel geregeld (afdeling 3). Anders dan&#13;
onder de Liw gaat het niet meer om een plan van tijdelijk gebruik, maar kan dit met&#13;
(al dan niet individuele) besluiten. Op de voorbereiding van deze besluiten is de&#13;
uniforme openbare voorbereidingsprocedure van toepassing (afd. 3.4 Awb), zodat&#13;
dus een ontwerp-besluit ter inzage wordt gelegd, waartegen zienswijzen naar voren&#13;
kunnen worden gebracht. Tegen het besluit kan men vervolgens via de algemene&#13;
regels van de Awb in beroep (bij de sector bestuursrecht van de rechtbank en hoger&#13;
beroep bij de Raad van State). Dit beroep schorst het besluit (art. 8.3.4.28 lid 1 Wilg,&#13;
dat overigens onhandig geformuleerd is). Deze schorsing kan zo twee jaar vertraging&#13;
opleveren. Dit kan zelfs nog langer zijn omdat (agrarisch) grondgebruik niet op ieder&#13;
moment opportuun gewisseld kan worden, bijvoorbeeld als er gewassen te velde&#13;
staan. Deze keuze op het gebied van de rechtsbescherming leidt ertoe dat de procedure&#13;
(op dit punt) aanzienlijk langer kan duren dan onder het regime van de Liw, waar na&#13;
bezwaren behandeling bij de landinrichtingscommissie, alleen de gang naar de Rechter-&#13;
Commissaris overbleef.&#13;
4.6 Vervanging waardegrondslag&#13;
Materieel kent de wet een grote wijziging ten opzichte van de eerdere landinrichtingswetgeving.&#13;
Het betreft de afschaffing van de waardegrondslag. De Wilg gaat niet uit&#13;
van het beginsel dat de waarde van de ingebrachte en toegedeelde grond gelijk moet&#13;
blijven maar alleen de oppervlakte. Door het loslaten van de waardegrondslag vervalt&#13;
alvast één van de vier stappen die de herverkaveling traditioneel telt. Het loslaten van&#13;
de waardegrondslag was ook in de Rwc al het geval, maar daar was sprake van een&#13;
nadruk op de niet-grondgebonden agrarische productiemethoden, waarbij de specifieke&#13;
kenmerken van de grond voor de productie nauwelijks van belang zijn. Of hetzelfde&#13;
voor het hele land ook geldt, kan men zich afvragen. Overigens blijft – net als in het&#13;
verleden – het streven naar toedeling van grond van gelijke hoedanigheid en gebruiksbestemming&#13;
(art. 8.3.4.6 lid 3 Wilg). Onder de eerdere wetten werd dit uitgelegd als&#13;
het slechts in beperkte mate afwijken van de grondwaardeklassen van ingebrachte en&#13;
toegedeelde grond. Het lijkt ons dat onder de Wilg ieder substantieel waardeverschil&#13;
verrekend zou moeten worden, omdat anders het eigendomsrecht te veel wordt uitgehold.&#13;
Artikel 8.3.4.15 Wilg laat in het midden tegen welke waarde de geruilde grond&#13;
wordt verrekend en nu artikel 8.3.4.22 lid 1 onder b Wilg wel allerlei andere verrekenposten&#13;
kent, rijst de vraag of men de verrekening van het waardeverschil opzettelijk of&#13;
per ongeluk heeft weggelaten. De MvT laat dit ook in het midden. Wellicht is beoogd&#13;
één en ander in de AMvB ex artikel 8.3.4.17 Wilg te regelen, maar nu de waardegrondslag&#13;
de kern van de eigendom raakt, lijkt ons regeling bij wet meer in de rede liggen.&#13;
4.7 Toewijzing&#13;
Toewijzing moet niet verward worden met toedeling. De term toedeling wordt gebruikt&#13;
bij de gronden die onderling geruild worden. Van toewijzing is sprake als gronden ter&#13;
beschikking worden gesteld aan de overheid of een rechtspersoon die ze zal gebruiken&#13;
voor onder andere de realisatie van infrastructuur, recreatieve voorzieningen of&#13;
natuur. Aan het begin van het landinrichtingsproces staat vast welke gronden toegewezen&#13;
gaan worden. Verschil met de Liw is dat de Wilg het begrenzingenplan, dat&#13;
in de Liw de toewijzing regelt, niet kent. De Wilg kent als enig plan het inrichtingsplan&#13;
waarin de toe te wijzen gronden direct aangewezen worden.&#13;
De formulering van artikel 6.8 lid 1 Wilg is niet erg duidelijk. Beoogd is uiteindelijk&#13;
dat – net als onder de Liw – toewijzing van onroerende zaken zowel in combinatie&#13;
met herverkaveling als zonder herverkaveling kan plaatsvinden. In het eerste geval&#13;
wordt de toewijzing meegenomen in de ruilakte (zie artikel 8.3.6.1 lid 3 Wilg). In het&#13;
tweede geval, als de onroerende zaak dus buiten een blok is gelegen, wordt hiertoe&#13;
een speciale akte opgemaakt, waarop artikel 6.8 Wilg dus toeziet.&#13;
4.8 Voorbereiding van het ruilplan en de lijst der geldelijke regelingen&#13;
De procedures inzake het ruilpan en de lijst der geldelijke regelingen bestaan onder&#13;
de Wilg duidelijk uit twee fasen, namelijk de voorbereiding en de rechtsbescherming.&#13;
Mede gezien de harmonisatie die op dit terrein door de Awb wordt beoogd, is dit wel&#13;
te begrijpen, of hiermee het aantal zaken dat bij de rechter terecht komt toe zal&#13;
nemen, zal de toekomst leren.&#13;
Op de voorbereiding is de uniforme openbare voorbereidingsprocedure van afdeling&#13;
3.4 Awb van toepassing.12 Deze procedure gaat uit van openbaarmaking van het ontwerp,&#13;
door terinzagelegging daarvan (art. 3:11 Awb). Aan deze terinzagelegging gaat&#13;
een kennisgeving vooraf door plaatsing in bepaalde nieuwsbladen (art. 3:12 Awb).&#13;
Klaarblijkelijk wordt artikel 3:13 Awb niet van toepassing geacht, omdat een vergelijkbare&#13;
regeling in artikel 8.3.4.18 lid 2 Wilg wordt gegeven. Het gaat om de toezending&#13;
aan bekende belanghebbenden. Artikel 3:13 Awb gaat er vanuit dat, ingeval een&#13;
besluit zich richt tot één of meer belanghebbenden, aan hen het ontwerp wordt toegezonden.&#13;
In de Wilg wordt slechts gesproken van de toezending van kennisgeving&#13;
van terinzagelegging, inclusief de zakelijke inhoud van het ontwerp, aan opgesomde&#13;
groep belanghebbenden (zijnde rechthebbenden). Wel moet die toezending bij aangetekende&#13;
post geschieden. Gedurende zes weken vanaf de eerste dag van terinzagelegging&#13;
kunnen belanghebbenden hun zienswijze over het ontwerp (schriftelijk of&#13;
mondeling) naar voren brengen (art. 3:15 lid 1 Awb).&#13;
Over de voorbereiding wordt verder niet veel gezegd, behalve dat bij de voorbereiding&#13;
van het ruilplan de pachtregistratie plaats heeft ter completering van de lijst van&#13;
rechthebbenden (art. 8.3.4.19 Wilg), en dat een wenszitting gehouden wordt (art. 8.3.4.20&#13;
Wilg). Bij de lijst der geldelijke regelingen wordt aangegeven dat ze gebaseerd dient te&#13;
zijn op het onherroepelijk geworden ruilplan (8.3.4.21 lid 2, Wilg tweede volzin – dit&#13;
kan ingeval van cassatie en verwijzing wel even duren). Gelijktijdige terinzagelegging&#13;
van het ruilplan en de lijst der geldelijke regelingen is overigens wel mogelijk (art. 8.3.7.1&#13;
Wilg). Tevens is bij de lijst der geldelijke regelingen aangegeven dat bepaalde zaken&#13;
door schatters, die door gedeputeerde staten aangewezen zijn, moeten worden&#13;
geschat (art. 8.3.4.22 Wilg).&#13;
Gedeputeerde staten besluiten tot vaststelling van het ruilplan, respectievelijk de&#13;
lijst der geldelijke regelingen. Uit de aard der dingen volgt dat zij dit doen na kennisgenomen&#13;
te hebben van de naar voren gebrachte zienswijzen. Om iets van de filterende&#13;
werking van de bezwarenprocedure inzake de herverkavelingsstappen uit de Liw te&#13;
behouden, is het verstandig dat op basis van deze zienswijzen met de inbrenger en&#13;
eventuele betrokkenen wordt overlegd. In de Rwc was hierover expliciet een artikel&#13;
opgenomen, dat het verder aan gedeputeerde staten overliet hier invulling aan te&#13;
geven (art. 57 lid 4 Rwc).&#13;
4.9 Rechtsbescherming bij het ruilplan en de lijst der geldelijke regelingen&#13;
De Wilg is voor wat betreft de rechtsbescherming tegen de herverkavelingsstappen in&#13;
sterke mate beïnvloed door de discussie rond de Rcw.13 Binnen deze discussie speelde&#13;
een aantal dilemma’s. Omdat landinrichting zowel civielrechtelijke (zoals de raakvlakken&#13;
met onteigening) als administratiefrechtelijke kenmerken heeft, was het de&#13;
vraag of de burgerlijke of de bestuursrechter bevoegd zou moeten zijn. Daarnaast&#13;
staat de harmonisatiegedachte op gespannen voet met de voordelen verbonden aan de&#13;
filterende werking van de behandeling van bezwaren door de landinrichtingcommissie&#13;
en de bemiddeling door de Rechter-Commissaris. Dit laatste systeem uit de Liw&#13;
zorgt ervoor dat nog maar 6% van de bezwaren bij de rechtbank terechtkomt.&#13;
Het is de vraag of het systeem van voorbereiding uit de Wilg een vergelijkbaar&#13;
effect heeft. De rechtsbescherming tegen het ruilplan en de lijst der geldelijke regelingen&#13;
ziet er als volgt uit. Op grond van de algemene regeling hiervoor in de Awb&#13;
wordt ook het besluit terinzagegelegd en bekendgemaakt. Tegen het besluit inzake&#13;
het ruilplan en de lijst der geldelijke regelingen staat beroep open bij de rechtbank&#13;
binnen wiens rechtsgebied gedeputeerde staten zetelen. Dit beroep moet binnen zes&#13;
weken worden gedaan (art. 6:7 Awb jo 8.3.4.24 Wilg), en wel door middel van een&#13;
verzoekschrift ex artikel 261 Wetboek van Burgerlijke rechtsvordering. Een flink deel&#13;
van de algemene bepalingen inzake bezwaar en beroep uit de Awb is van toepassing&#13;
verklaard.&#13;
De rechtbank roept alle betrokkenen op voor een zitting. Alle beroepen tegen één&#13;
besluit worden gezamenlijk behandeld, hetgeen vooral bij het ruilpan van groot&#13;
belang is omdat wijziging van het ruilplan altijd voor tenminste twee partijen gevolgen&#13;
heeft. Of zoals de MvT bij de (2e) Wijzigingswet Rwc het zegt: “De uitkomst van&#13;
een beroep dat door een van de belanghebbenden tegen de toedeling, zoals die in het&#13;
ruilpan wordt opgenomen, is ingesteld, kan immers tot gevolg hebben dat wijzigingen&#13;
in de voorgenomen toedeling moeten worden aangebracht, die op hun beurt weer&#13;
een of meerdere andere belanghebbenden raken.”14 Dat geeft nog iets van het bestuurlijke&#13;
karakter van de zaak weer. Wijziging van met name de toedeling voor de een,&#13;
heeft ook weer invloed op een ander, en zo kunnen er ook beroepen met elkaar verweven&#13;
zijn. De formulering van artikel 8.3.4.25 lid 1 Wilg geeft ook aan dat de rechtbank&#13;
beslist omtrent de wijze waarop het ruilplan of de lijst wordt gewijzigd. De&#13;
rechter voorziet dus zelf in de zaak, hetgeen bij de bestuursrechter lang niet altijd het&#13;
geval is. Deze gaat veelal over tot vernietiging van een besluit, waarna het bestuursorgaan&#13;
een nieuw besluit moet nemen met in achtneming van hetgeen de rechter heeft&#13;
overwogen.&#13;
Wel moet gedeputeerde staten de beschikking van de rechtbank zonodig verwerken&#13;
in het plan of de lijst. In hoeverre dit een nieuw besluit is, is niet helemaal duidelijk,&#13;
gezien de uitvoerige redenering waarmee nieuw beroep hiertegen zoveel mogelijk&#13;
wordt beperkt in de MvT bij de (1e) Wijzigingswet Rwc.15 Een expliciete bepaling&#13;
hierover in de wet lijkt gewenst.&#13;
Nieuw in de Wilg is dat een rechtsmiddel openstaat tegen de uitspraak inzake de&#13;
feitelijke toedeling. Dit heeft voor- en nadelen. In de Landinrichtingswet staat cassatie&#13;
open tegen de uitspraak van de Rechtbank inzake de lijst van rechthebbenden en de&#13;
lijst der geldelijke regelingen, maar niet tegen het plan van toedeling. In de Wilg is&#13;
voorzien in cassatie (geen hoger beroep) tegen het gehele ruilplan, dus zowel de&#13;
aspecten die met de lijst van rechthebbenden samenhangen, als die met het plan van&#13;
toedeling van doen hebben. Uiteraard kan het arrest van de Hoge Raad bij zo’n zaak&#13;
tot verwijzing naar een Hof leiden, zodat het geruime tijd kan duren voor het gehele&#13;
ruilplan onherroepelijk is geworden. Al die tijd kan de ruilakte voor het gehele gebied&#13;
niet gepasseerd worden, en kan ook de lijst der geldelijke regelingen niet ter inzage&#13;
worden gelegd, aangezien die op het onherroepelijke ruilplan gebaseerd moet zijn&#13;
(art. 8.3.4.21 lid 2 Wilg).&#13;
Met de invoering van cassatie bij het gehele ruilplan zal wel een meer landelijke&#13;
standaard ontstaan, omdat in het verleden iedere rechtbank in principe zijn lijn kon&#13;
trekken (uiteraard keken de rechtbanken wel naar elkaars uitspraken, maar verschillen&#13;
bleven soms ook jaren bestaan). Een voorproefje hebben we gehad met het arrest&#13;
van de Hoge Raad uit 200216 bij een cassatie in belang der wet zaak inzake de uitleg&#13;
van het begrip belanghebbende in artikel 200 Liw. Nadeel van de lange proceduretijd&#13;
is dat er een zekere rechtsonzekerheid in het gebied heerst.&#13;
Net als onder de Liw bij de burgerlijke rechter en onder de Awb bij de bestuursrechter&#13;
(en in afwijking van de normale gang van zaken bij de verzoekschriftprocedure&#13;
uit Rv) is geen procesvertegenwoordiging (middels procureur) voorgeschreven. Men&#13;
mag zelf verschijnen, danwel een gemachtigde afvaardigen. Dit gebeurt in de praktijk&#13;
ook regelmatig. Zo is een aantal mensen gespecialiseerd in landinrichtingszaken (die&#13;
niet allemaal advocaat zijn) en kent ook DLG vaste medewerkers die namens de landinrichtingscommissies&#13;
verschijnen.&#13;
De beroepen hebben schorsende werking op de besluiten, totdat de rechtsbeschermingsstappen&#13;
alle zijn gezet. Alleen bij de lijst der geldelijke regelingen treedt het&#13;
besluit in werking nadat de rechtbank heeft beslist. Mocht ten gevolge van de cassatie&#13;
nog iemand zijn betalingsplicht worden verlaagd, dan draagt de provincie het nadeel&#13;
hiervan.&#13;
In de overgangsbepalingen van de Wilg is geen toevoeging van het ruilplan en de&#13;
lijst der geldelijke regelingen in de negatieve lijst van de Awb voorzien. Dit is in de&#13;
Wijzigingswet Rwc wel het geval (art. II). Dit was een toevoeging aan het oorspronkelijke&#13;
ontwerp op basis van het advies van de Raad van State.17 Artikel 8:6 lid 1 Awb&#13;
sluit weliswaar beroep tegen een besluit uit waartegen beroep bij een andere rechter&#13;
kan of kon worden opengesteld, maar beperkt dat uitdrukkelijk tot andere administratieve&#13;
rechters. En gezien de discussie die aan de in de Wilg gekozen rechtsbeschermingsconstructie&#13;
vooraf is gegaan, is het niet meer zo gemakkelijk als in het verleden&#13;
om de rechtbank in de procedure(s) bij de herverkavelingsstappen als een soort&#13;
bijzondere bestuursrechter aan te merken, hoewel inhoudelijk en procedureel het wel&#13;
iets van beide zijden heeft. Plaatsing op de negatieve lijst zou aan iedere onduidelijkheid&#13;
in ieder geval een eind maken.&#13;
4.10 Lijst van rechthebbenden&#13;
Een niet onbelangrijke verandering is de vermindering van het belang van de lijst van&#13;
rechthebbenden. Uitdrukkelijk is aangegeven dat de lijst wordt opgemaakt aan de&#13;
hand van de kadastrale registratie, alsmede aan de hand van de openbare registers&#13;
(art. 8.3.4.4 Wilg). Onder de Liw werd alleen voor de stemming bij ruilverkavelingen&#13;
uitsluitend op de kadastrale registratie vertrouwd (art. 53 lid 1 Liw), en werden voor&#13;
de lijst van rechthebbenden geen specifieke instructies gegeven hoe deze informatie in&#13;
te winnen. Uiteraard speelden daarbij de gegevens die bij het Kadaster aanwezig&#13;
waren ook al een hoofdrol, maar werd aanvullende onderzoek gedaan naar bijvoorbeeld&#13;
oud-zakelijke rechten. Het is overigens opmerkelijke hoe weinig de MvT hierover&#13;
zegt, zeker nu hierover bij de behandeling van de Rwc wel het nodige te doen is&#13;
geweest.&#13;
De MvT lijkt toch weer de mogelijkheid te openen voor ‘vergeten’ eigenaren om&#13;
zich middels het beroep tegen het ruilplan als rechthebbenden te laten toevoegen.&#13;
Gesteld wordt dat ‘terzake van eventuele lacunes in de openbare registers – bijvoorbeeld&#13;
ontstaan door eigendomsovergangen als gevolg van verkrijgende verjaring –&#13;
voldoende waarborg’ geboden wordt door het beroep tegen het ruilplan.18 Gezien de&#13;
overgenomen bepalingen (o.a. art. 208 lid 2 Liw) lijkt het verder de bedoeling dat de&#13;
originaire verkrijging in zijn huidige vorm ook in de Wilg terug zal komen. Ook dit&#13;
had wel expliciet gesteld kunnen worden, zeker gezien de onduidelijkheid hierover in&#13;
de oorspronkelijke opzet van de Rwc.19&#13;
De positie van de pachters verandert eigenlijk helemaal niet. De artikelen die hierover&#13;
in de aparte titel (hoofdstuk VII, 2e titel) van de Landinrichtingswet staan,&#13;
komen terug in de Wilg, wel zijn ze enigszins verdeeld over verschillende plaatsen.&#13;
Het ontbreken van een openbaar stelsel inzake de pachtverhoudingen wordt nog eens&#13;
benadrukt als contrast met de situatie inzake de zakelijke rechten.20&#13;
4.11 Bijdrage door eigenaren&#13;
De eigenaren van de onroerende zaken in het blok dragen bij in de kosten voor de&#13;
herverkaveling. Ons inziens gaat de MvT, voor wat betreft de bijdragen van de individuele&#13;
eigenaren, uit van een zelfde systeem als in de Liw.21 In de Liw staat namelijk&#13;
dat de kosten worden omgeslagen over de kavels naar de mate van het nut dat de&#13;
landinrichting voor de eigenaar heeft gehad en dat het door een individuele eigenaar&#13;
te betalen gedeelte van de kosten de waardevermeerdering als gevolg van landinrichting&#13;
niet te boven gaat (art. 223 Liw). Als dit nog steeds de gedachte is van de wetgever,&#13;
is het ons niet duidelijk waarom artikel 223 Liw niet (met uitzondering van&#13;
punt a) terug te vinden is in de Wilg.&#13;
In tegenstelling tot eerdere landinrichtingswetten is geen sprake meer van voorfinanciering&#13;
van het volgens de lijst der geldelijke regelingen te betalen bedrag door&#13;
de overheid, en aflossing daarvan (tegen een lage rente) middels de zogenaamde landinrichtingsrente&#13;
(waarin ook de aflossing besloten ligt). Verwacht mag worden dat&#13;
verschillende banken hiervoor met toegesneden producten op de markt zullen komen.&#13;
4.12 Landinrichting bij realisatie van een groot infrastructureel werk&#13;
Voor landinrichting waarbij een (groot) infrastructureel werk wordt gerealiseerd gelden&#13;
enkele specifieke bepalingen. Enkele daarvan staan in een apart hoofdstuk hierover&#13;
(hfdst. 5). Een belangrijk verschil met de Liw is dat onder de Wilg de gronden waarop&#13;
de infrastructurele voorziening wordt gerealiseerd in principe wel in het blok waarbinnen&#13;
geruild wordt, kunnen liggen. Net als in de Liw is bij zo’n soort project wel&#13;
de uitdrukkelijke instemming van het orgaan dat het infrastructurele werk realiseert,&#13;
bijvoorbeeld Rijkswaterstaat, nodig (art. 5.3 lid 1 Wilg). Daarnaast is het mogelijk&#13;
om, als je grond is onteigend voor de realisatie van een infrastructureel werk dat in&#13;
het blok is opgenomen, je toedelingsrecht ‘terug te kopen’ (art. 8.3.4.6 lid 2 tweede&#13;
volzin Wilg). Door inbreng van de ontvangen vergoeding krijgt men dan weer het&#13;
recht op toedeling van de onteigende oppervlakte (uiteraard steeds op een andere dan&#13;
de oorspronkelijke plaats). Dit is uiteraard alleen mogelijk als in het blok voldoende&#13;
grond beschikbaar is om dit mogelijk te maken (dit kan uit de korting of uit vooraf&#13;
verworven gronden, de zogenaamde ‘taakstelling’ komen).&#13;
5 Tot slot&#13;
De hele gang van zaken rond de ILG is eigenlijk een puur interbestuurlijke aangelegenheid,&#13;
waarbij een tamelijk ingewikkeld stelsel van verantwoordelijkheden is&#13;
geconstrueerd tussen ons landsbestuur en de besturen van de provincies. Die laatste&#13;
hebben daarbij wel duidelijker dan in het verleden, de regie voor het gebiedsgericht&#13;
beleid in het landelijk gebied gekregen. Decentralisatie van dat beleid naar de provincies&#13;
wordt eigenlijk al sinds begin jaren negentig voorgestaan, en hoewel dit de eerste&#13;
echte wettelijke regeling hierover is, is het maar de vraag of de constante fluctuaties in&#13;
het beleidsdenken hierover hiermee echt ten einde zijn. Mocht men uiteindelijk toch&#13;
weer andere ideeën krijgen, dan hopen wij dat men in ieder geval niet meer extralegaal&#13;
gaat werken (zoals rond de de facto opheffing van de CLC), maar snel een&#13;
wetswijziging inzet.&#13;
De grootste vraag blijft of de provincies over voldoende geld kunnen gaan&#13;
beschikken om de enorme druk die zowel ruimtelijk als wat betreft beleidsdoelen (die&#13;
deels ook wettelijke verankerd zijn, met name op bepaalde milieuterreinen) op het&#13;
landelijk gebied afkomt, ook tot een werkbare uitvoering te vertalen. Ontschotting&#13;
van gelden is één ding, maar als dat betekent dat de betrokken Ministers minder aandacht&#13;
voor de betrokken beleidsterreinen krijgen, nemen meestal de financiële middelen&#13;
er voor ook rap af.&#13;
Een mismatch tussen beleidsambitie en financiering kunnen we bijvoorbeeld in de&#13;
reconstructie concentratiegebieden toch wel zien. Daar was 220 miljoen euro per jaar&#13;
beschikbaar, terwijl er 600 miljoen nodig was. De maatschappelijke (en ook persoonlijke)&#13;
onrust die bepaalde beleidsvoornemens met zich meebrengt, is dat niet waard&#13;
wanneer het grootste deel van de plannen, toch bij plannen blijft. De ambitie moet&#13;
wel enigszins in de lijn van de (financieel) te realiseren mogelijkheden blijven.&#13;
De wijzigingen in het specifieke landinrichtingsinstrumentarium die nu wettelijk&#13;
verankerd worden, doen net als de decentralisatie discussie ook al zeker tien jaar de&#13;
ronde in beleidsnotities. Daarbij is men uiteindelijk nog zelfs minder ver gegaan in&#13;
het veranderen dan op sommige momenten gesuggereerd werd. De wijzigingen die&#13;
nu doorgevoerd worden kunnen op zichzelf toegejuicht worden, en lijken ook een&#13;
aardige balans gevonden te hebben tussen een bruikbaar instrument en de belangen&#13;
van de eigenaars en gebruikers van de gronden in het landelijk gebied. Dit wil, wat&#13;
ons betreft, echter niet zeggen dat de Wilg zonder aanpassingen van kracht zou kunnen&#13;
worden. Diverse onduidelijkheden en bijvoorbeeld het verlaten van de waardegrondslag&#13;
verdienen nog wel enige aandacht. Rond 1980 schijnt een kamerlid gezegd&#13;
te hebben dat landinrichting haast erger is dan onteigening. En voor onteigening&#13;
gelden – mede gezien wat de Grondwet en internationale verdragen daarover zeggen –&#13;
nogal wat zorgvuldigheidsvereisten, die voor herverkaveling dus ook niet uit het oog&#13;
verloren mogen worden.&#13;
Op dat gebied zijn er nog twee punten van enige zorg aan te geven, waarbij wij een&#13;
tweetal uitspraken van de Europese rechter (EHRM) in herinnering willen roepen.&#13;
De eerste betrof een zaak tegen Oostenrijk.22 Hier werd een eigenaar in het gelijkgesteld&#13;
omdat de onzekerheid omtrent zijn rechten gedurende de lange looptijd van&#13;
de herverkaveling een aantasting van die rechten inhield (zoals gegarandeerd in art. 1&#13;
1e Protocol EVRM). Hoewel de herijking, en de Wilg als wettelijke uitwerking daarvan,&#13;
versnelling beoogt, lijkt die niet in de herverkaveling te zitten. Met name de&#13;
mogelijkheid van cassatie tegen de beschikking van de rechtbank inzake het ruilplan,&#13;
mogelijk met verwijzing naar een Hof, kan – voor het hele gebied – de passering van&#13;
de ruilakte lange tijd ophouden. Dit speelt des te meer omdat de voorrangsbepalingen&#13;
(o.a. art. 179 Liw) niet in de Wilg terugkomen (behalve dan bij de pachtregistratie&#13;
(art. 8.3.4.19 lid 11 Wilg)).&#13;
In het verlengde hiervan kunnen ook schadevergoedingen lang uitblijven. Aan de&#13;
lijst der geldelijke regelingen kan pas begonnen worden nadat het ruilplan onherroepelijk&#13;
is geworden. In die lijst worden ook de toe te kennen schadevergoedingen&#13;
meegenomen (art. 8.3.4.16 lid 1 sub c onder 3 Wilg). Gelukkig kent de wet wel de&#13;
mogelijkheid om eerder een schadevergoeding toe te kennen (art. 8.2.4 Wilg). Hierdoor&#13;
is risico op een herhaling van een uitspraak van het Europees Hof voor de&#13;
Rechten van de Mens23 flink afgenomen. In die zaak werd namelijk Nederland veroordeeld&#13;
voor schending van artikel 6 EVRM, omdat de schade al uit het begin van&#13;
een landinrichtingsproject stamde, en pas heel veel later er een mogelijkheid was om&#13;
tegen de hoogte van de vergoeding naar de rechter te gaan.&#13;
De tijd van de enorme ruilverkavelingsprojecten is voorbij. Daar doet een nieuwe&#13;
wet voor het landinrichtingsinstrumentarium niet aan toe of af. Nog los van de vele&#13;
achteraf minder wenselijke gevolgen van dit soort van projecten, passen ze ook qua&#13;
aanpak niet meer in de huidige tijd. Het ‘handig ruilen van grond’ kan echter op wat&#13;
beperktere schaal zeker helpen bepaalde gebiedsgerichte doelstellingen te realiseren.&#13;
Waar mogelijk vrijwillig, en waar nodig ook met (een beetje) dwang. De bedrijfsschade&#13;
(voor snij- en omrijschade) die bij onteigening voor lijnelementen moet worden vergoed,&#13;
kan voorkomen worden door vrijwillige aankoop in de omgeving, gecombineerd&#13;
met het ruilen van grond. Uiteraard kan dat allemaal nog veel mooier worden&#13;
gemaakt als men er allerlei (privaatrechtelijke) constructies omheen maakt, zoals De&#13;
Haan en Van Sluijs eerder in dit blad suggereerden.24 Dat komt echter de eenvoud, en&#13;
dus de snelheid, niet ten goede en is – opnieuw – sterk van vrijwilligheid afhankelijk.&#13;
Maar het is wel een mooi voorbeeld van het feit dat er heel veel instrumenten zijn om&#13;
in het landelijk gebied tot uitvoering van het gebiedsgericht beleid te komen. De&#13;
vraag is wel of de provincies voldoende zijn uitgerust voor de uitdaging die op hen af&#13;
komt. Is haar apparaat hier klaar voor, is er voldoende geld en is de politieke durf&#13;
aanwezig om bepaalde keuzes te maken (niet alleen in de beleidsplannen, maar ook in&#13;
concrete uitvoeringsstappen, zoals onteigening)? Het wettelijk kader mag er dan&#13;
(vrijwel) liggen, het succes hangt dus van nog vele andere zaken af.</content><legacyfootnotes>* Resp. universitair hoofddocent en promovendus aan de Technische Universiteit Delft, Onderzoeksinstituut&#13;
OTB; het onderzoek waarbinnen dit artikel is geschreven is mogelijk gemaakt door het Delft Centre for&#13;
Sustainable Urban Areas en het NWO Gamon project ‘Reinventing landscape planning in Metroland’.&#13;
1. Resp. bij brief van 8 februari 1996, TK 1995-1996, 24 140, nr. 17 en bij brief van 18 maart 1998, TK&#13;
1997-1998, 25 940, nrs. 1-2 naar de Tweede Kamer gestuurd.&#13;
2. Zie voor een overzicht bijv. J.A. Zevenbergen, ‘De herijkte gereedschapskist ‘Landinrichting’, Mini-serie&#13;
landinrichting nr. 7’, in: Geodesia 1998, nr. 10, p. 437-444; J.A. Zevenbergen, ‘Vernieuwing in de Landinrichting;&#13;
over herijking en varkens’, Agr.r. 1988, p. 419-432.&#13;
3. Zie ook MvT, p. 17-18.&#13;
4. Rb. Groningen 11 februari 2003, Agr.r. 2003/5161, m.nt. Zevenbergen.&#13;
5. Wet van 22 april 2004 tot wijziging van de Landinrichtingswet en enige andere inrichtingswetten (positie&#13;
van de Centrale Landinrichtingscommissie), Stb. 223 (i.w.tr. 28 mei 2004, deels met terugwerking).&#13;
6. P.G.A. Noordanus, G.W. van Montfrans-Hartman en T.A. Cardoso Ribeiro, ‘Vereenvoudiging en&#13;
Verbetering Sturingsmodel Gebiedsgerichte inrichting Landelijk Gebied: Naar een Investeringsbudget&#13;
Landelijk Gebied’, Boer &amp; Croon Process Managers, 2002.&#13;
7. Zie hierover G. Bakker, ‘Mini-serie Landinrichting (2a) Landinrichting is onderwerp van publiek debat&#13;
geworden, een nieuwe rolverdeling bij de landinrichting’, Geodesia 1998, p. 151-156.&#13;
8. Provinciale Staten worden telkens voor vier jaar gekozen, en in het algemeen zitten Gedeputeerde&#13;
Staten ook voor dezelfde termijn (hoewel er tussendoor wel eens een gedeputeerde wordt vervangen).&#13;
De Tweede Kamer wordt natuurlijk ook voor vier jaar gekozen, en dat is ook de beoogde zittingstermijn&#13;
voor het kabinet dat kort na zo’n verkiezing wordt geformeerd. In de praktijk komt zo’n&#13;
kabinet nog wel eens tussentijds ten val, en behoudens een enkele geslaagde lijmpoging, wordt dan ook&#13;
de Tweede Kamer ontbonden en volgen er nieuwe verkiezingen. Tussendoor wordt ook wel eens een&#13;
Minister vervangen.&#13;
9. Zie bijvoorbeeld MvT, p. 90.&#13;
10. Zie voor een erg optimistische schets van wat hiermee kan P. de Haan en L. van der Sluijs, ‘Planmatige&#13;
kavelruil en herverkaveling nieuwe stijl: naar een versnelde uitvoering van de ecologische hoofdstructuur’,&#13;
Agr.r. 2003, p. 2-11.&#13;
11. Zie MvT, p. 90.&#13;
12. Deze is na een lange procesgang per 1 juli 2005 in werking getreden, en vervangt de eenvoudige en uitgebreide&#13;
procedures die eerder in de Awb opgenomen waren.&#13;
13. Zie hierover o.a. J.A. Zevenbergen, E.G.M. Vogel-Jaarsveld, D.W. Bruil en V.W.M.M. Ampt-Riksen,&#13;
‘Het wetsvoorstel Reconstructiewet concentratiegebieden (een goed begin is het halve werk…)’, Agr.r.&#13;
1999, p. 434-462, m.n. p. 457-460; J.B. Groot Nibbelink en J.A. Zevenbergen, ‘Rechtsbescherming bij de&#13;
herverkaveling in de Reconstructiewet concentratiegebieden; het paard achter de wagen, Preadvies Vereniging&#13;
voor Agrarisch Recht’, Agr.r. 2001, p. 217-240; en in andere zin P. de Haan, ‘De Reconstructiewet&#13;
concentratiegebieden als model voor een nieuwe landinrichtingswet’, Agr.r. 2002, p. 263-276, m.n.&#13;
p. 271-273.&#13;
14. TK 2004-2005, 30 051, nr. 3, p. 3.&#13;
15. TK 2002-2003, 28 688, nr. 3, p. 7-8.&#13;
16. HR 21 juni 2002, AB 2002, nr. 334, m.nt. P.J.J. van Buuren, NJ 2002, nr. 597, m.nt. P.C.E. van Wijmen,&#13;
Agr.r. 2003/5158, m.nt. Zevenbergen.&#13;
17. TK 2002-2003, 28 688, A, p. 1.&#13;
18. MvT, p. 85.&#13;
19. Zie hierover vooral de behandeling in de Eerste Kamer (m.n. de MvA, EK 2000-2001, 26 356, nr. 169b,&#13;
p. 21-29) en onze analyse daarvan, J.A. Zevenbergen, ‘Gebreken dreigen in bescherming eigenaar bij&#13;
herverkaveling’, Land- en Tuinbouw Bulletin november 2001, nummer 9, p. 143-145.&#13;
20. MvT, p. 85.&#13;
21. MvT, p. 119.&#13;
22. EHRM 23 april 1987, Series A, vol. 117.&#13;
23. EHRM 26 september 2000, NJB 24-11-2000, nr. 46.&#13;
24. P. de Haan en L. van der Sluijs, ‘Planmatige kavelruil en herverkaveling nieuwe stijl: naar een versnelde&#13;
uitvoering van de ecologische hoofdstructuur’, Agr.r. 2003, p. 2-11.</legacyfootnotes><footnotes><footnote/></footnotes><auteurs>mr. dr. ir. J.A. Zevenbergen en mw. mr. ir. H.E. van Rij</auteurs><published>2005-11-01 00:00:00</published><modified>2005-11-01 00:00:00</modified><editiondate>2005-11-01</editiondate><htmlpath>https://denhollander.info/artikel/4344</htmlpath></article>
</articles></edition>