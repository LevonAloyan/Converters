<edition><articles><article><jaar>2017</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/2017</searchword><id>14204</id><udhid>UDH:TvAR/14204</udhid><titel>Sociaaleconomische factoren en randvoorwaarden voor een succesvolle opvolging en voortzetting van het familiebedrijf</titel><searchwords><searchword>TvAR 4/2017</searchword><searchword>UDH:TvAR/14204</searchword></searchwords><attachments><attachment><name>19120.pdf</name><extention>pdf</extention><url>https://denhollander.info/download/19120/ci</url></attachment></attachments><inleiding>&lt;p&gt;Preadvies voor de jaarvergadering van de Vereniging voor Agrarisch Recht 2017&lt;/p&gt;&#13;
&lt;p&gt;mr. J.R. Geerlings[1]&lt;/p&gt;&#13;
&lt;p&gt;De Nederlandse agrarische sector blijft een groot succes. Onze landbouwbedrijven zijn goed voor maar liefst 55% van ons handelsoverschot.[2] De sector onderscheidt zich met haar innovatieve vermogen en is wereldwijd toonaangevend op het terrein van de verduurzaming van de bedrijfsvoering in alle aspecten. Naast enkele grote spelers wordt de sector altijd nog qua aantal bedrijven sterk gedomineerd door het hoge aantal van bijna 35.000 familiebedrijven.[3] De innovatiekracht en verduurzaming van de agrarische sector als geheel is sterk afhankelijk van het ondernemerschap en de pluriformiteit van deze familiebedrijven. Tegelijkertijd is er sprake van een groot aantal bedrijfsbe&amp;euml;indigingen onder de familiebedrijven in de sector. Dit gaat evenwel gepaard met een verhoogde productiviteit en vergroting van de schaalomvang. Voor een toenemend aantal bedrijven ontstaat hierdoor een andere bedrijfsmatige basis voor een familiale voortzetting. De bedrijfsopvolging komt daarmee in een gewijzigde context te staan ten opzichte van de traditionele, waarin het bedrijf doorgaans slechts kon worden voortgezet door &amp;eacute;&amp;eacute;n van de kinderen. Niet alleen de complexiteit van de externe omgeving en de bedrijfsvoering neemt toe, maar ook die van het familiale krachtenveld waarin verschillende sociaaleconomische factoren op microniveau op elkaar inwerken. De wijze waarop met deze factoren wordt omgegaan en deze worden omgezet in randvoorwaarden, bepaalt of de opvolging en voortzetting van het familiebedrijf succesvol zal zijn.&lt;/p&gt;</inleiding><content>&lt;p&gt;&amp;nbsp;&lt;/p&gt;&#13;
&lt;h2&gt;1. Inleiding&lt;/h2&gt;&#13;
&lt;p&gt;Familiebedrijven spelen over de gehele wereld een sterke, zo niet een dominerende rol in de economie en maatschappij waarin zij actief zijn.[4] In Europa is 70% &amp;agrave; 80% van de bedrijven een familiebedrijf, die samen 40% &amp;agrave; 50% van de werkgelegenheid verschaffen.[5] In Nederland zijn er 270.000 familiebedrijven[6] die 49% van de werkgelegenheid verschaffen en 53% van het BNP voortbrengen en ongeveer twee derde van het aantal bedrijven in Nederland vertegenwoordigen (zzp&amp;rsquo;ers uitgesloten).[7] Gedurende de afgelopen crisis hebben de familiebedrijven een belangrijke bufferfunctie vervuld die een stabiliserende werking heeft gehad in onze economie. Daarnaast dragen zij bij aan de lokale en regionale sociale cohesie, simpelweg omdat zij doorgaans loyale en stabiele werkgevers zijn in de gemeenten waar zij zijn gevestigd. Binnen de agrarische sector zijn de familiebedrijven bovengemiddeld vertegenwoordigd: 92% (sector breed) is een familiebedrijf.[8] Hun veerkracht, ondernemerschap en de pluriformiteit kunnen als veelbelovend worden beschouwd voor de toekomst van de sector als geheel en zijn van grote waarde voor onze economie en maatschappij in het algemeen, mits aan verschillende sociaaleconomische randvoorwaarden op macro- en microniveau wordt voldaan.&lt;/p&gt;&#13;
&lt;p&gt;Familiebedrijven lopen tijdens het opvolgingsproces tegen een veelheid van factoren aan van zowel bedrijfsmatige als familiale aard die op elkaar ingrijpen en waarmee rationele en emotionele overwegingen door elkaar heen gaan. Uit de praktijk blijkt keer op keer hoe lastig het is om daarin een ordening aan te brengen. Een belangrijke uitdaging is te bewerkstelligen dat de rationele afwegingen een objectiverende werking krijgen op de emotionele afwegingen en wel zodanig dat de emotionele afwegingen een constructief, positief versterkend effect hebben op het opvolgingsproces en de continu&amp;iuml;teitskansen van het familiebedrijf. Het gaat er immers niet alleen om dat de risico&amp;rsquo;s van de familiale betrokkenheid bij het bedrijf worden gemitigeerd, maar juist ook dat de familiale betrokkenheid een concurrentievoordeel oplevert voor het bedrijf.[9] Deze benadering vloeit voort uit de theorie van de &amp;lsquo;Resource Based View of the firm&amp;rsquo;, waarbij de familie als een unieke &amp;lsquo;resource&amp;rsquo; kan worden beschouwd.[10] Daarbij dient rekening te worden gehouden met de systeemdynamiek van het familiebedrijf, waarin actoren in verschillende, met elkaar overlappende posities van familielid en/of eigenaar en/of manager/medewerker moeten zien samen te werken. Hierdoor ontstaan kenmerken die (tegelijkertijd) zowel een zwakte (nadeel) als een kracht (voordeel) kunnen opleveren. Dergelijke kenmerken zijn inherent aan (de ontwikkeling van) het familiebedrijf.[11] Het krachtenveld dat uit deze dynamiek voortvloeit, is complex, omdat (emotionele) drijfveren en (rationele) afwegingen vanuit verschillende perspectieven met elkaar in verband moeten worden gebracht.&lt;/p&gt;&#13;
&lt;p&gt;Met dit artikel wordt beoogd om het besef te bevorderen dat &amp;lsquo;emotie&amp;rsquo; en &amp;lsquo;ratio&amp;rsquo;, gelet op het voorgaande, niet van elkaar zouden moeten worden gescheiden in de zin van de in de praktijk veel gehoorde uitspraak &amp;lsquo;je moet de emotie er buiten houden&amp;rsquo;. Bij het inrichten en managen van een opvolgingsproces dient te worden bewaakt dat de emotie en ratio op zodanige wijze met elkaar in verband worden gebracht dat zij elkaar aanvullen en versterken.&lt;/p&gt;&#13;
&lt;p&gt;De ondernemende familie vormt voor dit artikel het uitgangspunt, waarbij als ondernemende familie een familie wordt bedoeld die serieus overweegt, de intentie heeft of de keuze heeft gemaakt om het bedrijf als familiebedrijf in een opvolgende generatie voort te zetten.&lt;/p&gt;&#13;
&lt;h3&gt;2. Afbakening en definities&lt;/h3&gt;&#13;
&lt;p&gt;In dit artikel staan de sociaaleconomische factoren en randvoorwaarden op microniveau (de familiebedrijven zelf) centraal binnen de context van een familiale opvolging. Hierna worden dan ook met sociaaleconomische factoren bedoeld de sociaaleconomische factoren op microniveau (deze kunnen als interne omgevingsfactoren worden beschouwd).&lt;/p&gt;&#13;
&lt;p&gt;Sinds de jaren vijftig van de vorige eeuw, toen de wetenschap zich begon bezig te houden met het nadrukkelijk onderzoeken van familiebedrijven[12], zijn er talloze definities van familiebedrijven verschenen. Met deze definities wordt gepoogd om een afbakening te maken ten opzichte van niet-familiebedrijven, om elementen te benoemen die als uitgangspunt kunnen dienen voor het onderzoek over het functioneren van het familiebedrijf of om verschillende typologie&amp;euml;n (verschijningsvormen) van het familiebedrijf van elkaar te onderscheiden.&lt;/p&gt;&#13;
&lt;p&gt;Uit de vele definities en onderzoeksresultaten kan worden geconcludeerd dat familie en bedrijf niet van elkaar te scheiden zijn, dat zij daarentegen van elkaar kunnen en moeten worden onderscheiden en dat de fundamentele uitdaging gelegen ligt in het vormgeven van een langdurig constructieve en wederzijds profijtelijke relatie tussen familie en bedrijf. Het opvolgingsproces dient daarom niet te worden beschouwd als een doel op zich, maar als een veranderingsproces waarmee de basis wordt gelegd voor een succesvolle voortzetting van het bedrijf in een opvolgende generatie.&lt;/p&gt;&#13;
&lt;p&gt;Voor dit artikel geldt de volgende definitie van een familiebedrijf:&lt;/p&gt;&#13;
&lt;p&gt;Een familiebedrijf is een bedrijf waarin &amp;eacute;&amp;eacute;n familie, of meerdere families samen, een controlerend belang aanhouden.&lt;/p&gt;&#13;
&lt;p&gt;Met &amp;lsquo;controlerend&amp;rsquo; wordt bedoeld dat men als (mede) eigenaar een doorslaggevende invloed uitoefent op het beleid van het bedrijf door middel van &amp;eacute;&amp;eacute;n of meer posities in het bestuur, waarbij met &amp;lsquo;bestuur&amp;rsquo; wordt bedoeld een gremium dat een rol speelt bij het toezicht op c.q. advisering van de leiding, al dan niet met een formele goedkeuringsbevoegdheid die verder gaat dan de wettelijke. Met leiding wordt bedoeld de directie (juridisch aangeduid als bestuur of bestuurders) of het management van het bedrijf. Veel bij familiebedrijven voorkomende bestuurlijke gremia zijn de AVA, RvC, RvA (Raad van Advies), STAK en in sommige gevallen ook RvT (Raad van Toezicht). Met deze definitie van bestuur (bestuur in ruime zin) wordt een nadrukkelijk onderscheid gemaakt tussen leiding en governance, een onderscheid dat in de praktijk nogal vaak onderbelicht en ondergewaardeerd blijft, vooral in het MKB. Goed bestuur omvat meer dan alleen een deugdelijk bestuur in de juridische duiding (bestuur in enge zin).&lt;/p&gt;&#13;
&lt;p&gt;In dit artikel is gekozen voor een meer fenomenologische definitiebenadering, gebaseerd op de aard van de relatie die de familie met het bedrijf onderhoudt. Afhankelijk van de keuze die de familie maakt met betrekking tot haar rol in het bedrijf, rekening houdend met de op elkaar inwerkende ontwikkelingsfasen van familie, bedrijf en eigendom[13], ontstaat een bepaalde verschijningsvorm.[14] In vele gevallen is sprake van een DGA-onderneming, waarbij leiding en eigendom bij &amp;eacute;&amp;eacute;n persoon zijn geconcentreerd (Owner Managed Business ‒ OMB). Dit kan overgaan naar een verschijningsvorm waarin de opvolgende generatie eigenaar wordt en ook in de leiding is vertegenwoordigd (Family Owned and Managed Business ‒ FOMB). Ook mogelijk is, dat de familie eigenaar blijft, maar niet in de leiding is vertegenwoordigd (Family Owned Business ‒ FOB). De leiding wordt (tijdelijk) uitbesteed aan externen. Gedurende haar bestaan kan een familiebedrijf van de ene naar de andere verschijningsvorm overgaan[15], telkens weer afhankelijk van de keuze die een familie maakt met betrekking tot de rol die zij wenst en kan vervullen voor het bedrijf.[16]&lt;/p&gt;&#13;
&lt;h3&gt;3. Probleemstelling en methodologie&lt;/h3&gt;&#13;
&lt;p&gt;De uitnodiging om een artikel te schrijven in de vorm van een preadvies vormde de aanleiding om een kwalitatief onderzoek te doen waarmee mogelijk een bijdrage kon worden geleverd aan de verdere ontwikkeling van de familiebedrijfskunde.&lt;/p&gt;&#13;
&lt;p&gt;De doelstelling van dit onderzoek was om met de formulering van de probleemstelling en deelvragen een theoretisch/conceptueel model te ontwerpen waarmee in de praktijk een beter overzicht van, inzicht in en grip op de multidimensionele en multidisciplinaire complexiteit van een familiale opvolging zou kunnen worden verkregen. Bedoeld worden de dimensies van familie, eigendom en bedrijf en kerndisciplines van de familiebedrijfskunde[17], te weten de gedragsleer, rechtsgeleerdheid en economie (alle in de meest ruime zin van het woord[18]).&lt;/p&gt;&#13;
&lt;h4&gt;3.1. Probleemstelling&lt;/h4&gt;&#13;
&lt;p&gt;Voortvloeiend uit bovenstaande overwegingen is de volgende probleemstelling geformuleerd:&lt;/p&gt;&#13;
&lt;p&gt;Welke ordening kan worden aangebracht in de veelheid van sociaaleconomische factoren met betrekking tot een familiebedrijfsopvolging opdat een overzicht kan worden vormgegeven van de samenhang tussen deze factoren en waarmee een planmatige benadering van het opvolgingsproces kan worden bevorderd?&lt;/p&gt;&#13;
&lt;p&gt;Als deelvragen om te komen tot een conceptueel model zijn geformuleerd:&lt;/p&gt;&#13;
&lt;ol&gt;&#13;
&lt;li class="nummers"&gt;Welke factoren zijn relevant om de relatie tussen de familie en het bedrijf in een opvolgende generatie gestalte te geven?&lt;/li&gt;&#13;
&lt;li class="nummers"&gt;Aan welke randvoorwaarden voor een succesvolle opvolging moet worden voldaan?&lt;/li&gt;&#13;
&lt;li class="nummers"&gt;Op welke fronten moeten maatregelen worden getroffen om aan de randvoorwaarden te kunnen voldoen?&lt;/li&gt;&#13;
&lt;/ol&gt;&#13;
&lt;h4&gt;3.2. Conceptueel model&lt;/h4&gt;&#13;
&lt;p&gt;Aanvankelijk richtte de probleemstelling zich tot de factoren als zodanig, maar al naar gelang de voortgang van het onderzoek is deze geherformuleerd zodat de ordening van deze factoren centraal is komen te staan. Gedurende een serie gesprekken met meerdere familiebedrijven diende zich het begrip &amp;lsquo;randvoorwaarden&amp;rsquo; aan als ordeningsprincipe voor de factoren. Uiteindelijk leverde het onderzoeksproces een conceptueel model op dat als ordeningsmodel kon worden geduid voor zowel de inhoudelijke als procesmatige aspecten van een opvolgingsproces. Dit model biedt een goede aansluiting op de toepassing in de praktijk, omdat daar inhoud en proces doorlopend hand in hand (dienen te) gaan. Een en ander heeft ertoe geleid, dat ook de titel van artikel is aangepast met de toevoeging van het begrip &amp;lsquo;randvoorwaarden&amp;rsquo;.&lt;/p&gt;&#13;
&lt;p&gt;Het ordeningsmodel bestaat uit drie delen die in de volgende volgorde met elkaar samenhangen: Factoren, Randvoorwaarden en Governance. De opbouw van het model loopt synchroon met de volgorde van de deelvragen.&lt;/p&gt;&#13;
&lt;h4&gt;3.3. Verantwoording&lt;/h4&gt;&#13;
&lt;p&gt;De verantwoording van de onderhavige onderzoeksbenadering geschiedt op basis van de Grounded Theory Approach (GTA), zoals beschreven door Glaser en Strauss.[19] Het hiervoor bedoelde ordeningsmodel kreeg vorm naar aanleiding van de inzichten en kwalitatieve resultaten uit semi-gestructureerde interviews met vijf ondernemende families uit de agrarische sector die zich alle in een verschillende fase van het opvolgingsproces bevinden. Aan deze interviews hebben telkens meerdere familieleden bijgedragen. Met de interviews en revisie van de aantekeningen is een proces doorlopen waarmee tegelijkertijd data zijn verzameld en geanalyseerd met het oogmerk om daaruit een theoretisch model te destilleren dat de ordening van factoren moest faciliteren. Zoals gezegd, is tijdens en naar aanleiding van de serie interviews de gedachte ontstaan om de ordening centraal te stellen in plaats van de inventarisatie en om voor de ordening een ordeningsprincipe te benoemen: de randvoorwaarden.&lt;/p&gt;&#13;
&lt;p&gt;De interviews zijn er op gericht geweest om al naar gelang de voortgang daarvan bij een opvolgend interview geen nieuwe factoren te kunnen optekenen. Dit voltrok zich bij het vierde interview, in het vijfde interview ontstond de beleving dat geen nieuwe relevante factoren werden genoemd en konden worden onttrokken aan de deelnemers aan het onderzoeksproject.&lt;/p&gt;&#13;
&lt;p&gt;Benadrukt wordt, dat de bespreking van de hiervoor bedoelde factoren en randvoorwaarden geschiedt in het kader van het proces van een bedrijfsopvolging (dat voor de meeste familiebedrijven altijd nog het meest ingrijpende en complexe veranderingsproces behelst).&lt;/p&gt;&#13;
&lt;h4&gt;3.4. Case studies&lt;/h4&gt;&#13;
&lt;p&gt;De informatie over de ge&amp;iuml;nterviewde ondernemende families en hun bedrijven wordt aangeboden in de vorm van een case study. Alle case studies zijn beoordeeld en vrijgegeven door de betreffende familie, zodat deze bekend konden worden gemaakt in dit artikel. De case studies zijn opgenomen aan het eind van dit artikel. Het oogmerk is om de lezer mee te nemen in het proces van een voortschrijdend inzicht naarmate meer case studies gelezen en met elkaar vergeleken worden. De case studies bieden een inzicht in het bedrijf, de familie en het opvolgingsproces. De factoren die tijdens de interviews ter sprake kwamen zijn (om privacyredenen) niet expliciet in de case studies benoemd, maar kunnen er aan worden ontleend naarmate men er meer leest. De case studies zijn zo omschreven dat er ook lessen aan vallen te ontlenen en deze zouden het best kunnen worden geduid als &amp;lsquo;good practice&amp;rsquo; in plaats van &amp;lsquo;best practice&amp;rsquo;. Daarmee wordt bedoeld dat deze families keuzes hebben gemaakt die voor henzelf het best werkbaar zijn, de eigen specifieke familiale en bedrijfsmatige omstandigheden in ogenschouw nemende, zonder dat deze ook het meest passend zouden zijn voor een andere ondernemende familie. De lessen zijn in zoverre relevant, dat zij tonen wat een constructieve benadering kan zijn van een opvolgingsproces, welke factoren en welk type uitdagingen daarbij aan de orde komen alsmede welke afwegingen een rol spelen. Kortom, de analyse van de case studies vormt de opmaat naar het ontwerp van het ordeningsmodel voor de familiale opvolging.&lt;/p&gt;&#13;
&lt;h4&gt;3.5. Typologie case studies&lt;/h4&gt;&#13;
&lt;p&gt;In het verlengde van wat hiervoor over de typologie van het familiebedrijf is geschreven, kan worden vastgesteld dat de bedrijven van de families Van Zuilen, Heijnen, Vossen en Nijland familiegeleide ondernemingen zijn en het bedrijf van de familie Van den Boomen op dit moment een DGA-onderneming is. Bij de families Van Zuilen, Heijnen en Nijland zal de typologie ook op lange termijn naar verwachting niet wijzigen. Bij de familie Vossen zou mogelijk sprake kunnen zijn van een tijdelijke overgang naar het type familiegecontroleerde onderneming indien de broers zich uit de leiding (in hun geval directie) terugtrekken en de opvolgende generatie nog niet klaar is om deze verantwoordelijkheid te nemen. Ingeval familie samen met externen in de leiding is vertegenwoordigd, is overigens sprake van een familiegeleide onderneming. Bij de familie Van den Boomen kunnen zich in dit stadium nog verschillende scenario&amp;rsquo;s voltrekken, waarbij niet is uitgesloten dat het bedrijf als familiegecontroleerde onderneming wordt voortgezet in de opvolgende generatie.&lt;/p&gt;&#13;
&lt;h4&gt;3.6. Verloop artikel&lt;/h4&gt;&#13;
&lt;p&gt;Het artikel vervolgt hieronder met een bespreking van de drie delen van het ordeningsmodel en de totstandkoming daarvan. Daarna volgt de reflectie op het onderzoek en de uitkomsten. Het artikel wordt vervolgens afgesloten met een afrondende paragraaf.&lt;/p&gt;&#13;
&lt;h3&gt;4. Ordeningsmodel&lt;/h3&gt;&#13;
&lt;p&gt;Het ordeningsmodel bestaat uit de volgende drie delen: Sociaaleconomische Factoren, Randvoorwaarden en Governance. Deze worden hieronder in separate paragrafen besproken.&lt;/p&gt;&#13;
&lt;h4&gt;4.1. Model deel 1: sociaaleconomische factoren&lt;/h4&gt;&#13;
&lt;p&gt;Tijdens de interviews werd al snel duidelijk dat een onderscheid moest worden aangebracht tussen sociale factoren enerzijds en economische factoren anderzijds, zodat het begrip sociaaleconomische factoren kan worden geherdefinieerd als de veelheid van verbindingen tussen de afzonderlijke sociale en economische factoren en samenhang daarvan als geheel. Het betreft in dit bestek factoren die inherent zijn aan het familiebedrijf.&lt;/p&gt;&#13;
&lt;h5&gt;4.1.1. Rubricering&lt;/h5&gt;&#13;
&lt;p&gt;In totaal zijn 61 factoren ge&amp;iuml;dentificeerd, waarvan 32 sociale factoren en 29 economische factoren.&lt;/p&gt;&#13;
&lt;p&gt;Gaandeweg de interviews en analyse van de bevindingen heeft zich de volgende rubricering van de factoren uitgekristalliseerd (aantallen tussen haakjes):&lt;/p&gt;&#13;
&lt;p&gt;&lt;span class="bold"&gt;Sociale factoren&lt;/span&gt; (32) onder te verdelen in:&lt;/p&gt;&#13;
&lt;ul&gt;&#13;
&lt;li class="streepjes"&gt;familiale factoren&lt;/li&gt;&#13;
&lt;li class="streepjes"&gt;&lt;span class="bold"&gt;ISF&lt;/span&gt; individuele sociaal familiale factoren (9)&lt;/li&gt;&#13;
&lt;li class="streepjes"&gt;&lt;span class="bold"&gt;CSF&lt;/span&gt; collectieve sociaal familiale factoren (14)&lt;/li&gt;&#13;
&lt;li class="streepjes"&gt;bedrijfsmatige factoren&lt;/li&gt;&#13;
&lt;li class="streepjes"&gt;&lt;span class="bold"&gt;ISB&lt;/span&gt; individuele sociaal bedrijfsmatige &lt;br /&gt;factoren (4)&lt;/li&gt;&#13;
&lt;li class="streepjes"&gt;&lt;span class="bold"&gt;CSB&lt;/span&gt; collectieve sociaal bedrijfsmatige &lt;br /&gt;factoren (5)&lt;/li&gt;&#13;
&lt;/ul&gt;&#13;
&lt;p&gt;&lt;span class="bold"&gt;Economische factoren&lt;/span&gt; (29) onder te verdelen in:&lt;/p&gt;&#13;
&lt;ul&gt;&#13;
&lt;li class="streepjes"&gt;&lt;span class="bold"&gt;FE&lt;/span&gt; familie economische factoren (15)&lt;/li&gt;&#13;
&lt;li class="streepjes"&gt;&lt;span class="bold"&gt;BE&lt;/span&gt; bedrijf economische factoren (14)&lt;/li&gt;&#13;
&lt;/ul&gt;&#13;
&lt;p&gt;Een overzicht van de factoren in de bovenstaande &lt;br /&gt;rubrieken is te vinden in de tabellen 1 t/m 6 aan het &lt;br /&gt;einde van dit artikel.&lt;/p&gt;&#13;
&lt;h5&gt;4.1.2. Toelichting rubricering&lt;/h5&gt;&#13;
&lt;p&gt;De pluriformiteit van de sociale factoren blijkt, na verschillende dwarsdoorsneden van de factoren te hebben verkend, op een hoger niveau te liggen dan van de economische factoren. Om deze reden is bij de sociale factoren een niveau verder gegaan met de uitsplitsing van de rubrieken en omvatten de sociale factoren het dubbele aantal rubrieken in vergelijking met de economische factoren. Hiermee wordt gesuggereerd, zo niet ge&amp;iuml;llustreerd, dat de sociale complexiteit op een hoger niveau ligt dan de economische complexiteit. De meeste factoren zijn zonder twijfel onder te brengen in een bepaalde rubriek, terwijl enkele factoren een wat hybride karakter kennen en eventueel ook zouden passen in een andere rubriek. Als voorbeeld kan worden benoemd de factor &amp;lsquo;&lt;span class="italic"&gt;de mate waarin een onderscheid relevant is en wordt gemaakt tussen leiding en bestuur&lt;/span&gt;&amp;rsquo;. Deze bedrijfseconomische factor zou ook in de rubriek collectief sociaal bedrijfsmatig kunnen passen. De reden om deze factor (in eerste aanleg) als een economische te duiden ligt gelegen in het feit dat het een aspect betreft van de corporate governance, dat veelal wordt bestudeerd en besproken binnen de context van de bedrijfseconomie (Agency Theorie). In het kader van dit onderzoek is deze factor ook als zodanig opgetekend. Dat laat onverlet, dat ook de sociale aspecten van deze factor van belang zijn en inmiddels ook onderwerp vormen van familiebedrijfskundige studies.[20]&lt;/p&gt;&#13;
&lt;p&gt;Meerdere economische factoren uit de ene rubriek hebben een duidelijk effect op de andere rubriek van de economische factoren, bijvoorbeeld de familie economische factor &amp;lsquo;&lt;span class="italic"&gt;de vorm waarmee en mate waarin zekerheden zijn gesteld door de familie ten behoeve van het bedrijf&lt;/span&gt;&amp;rsquo;. Het perspectief waar vanuit de economische factoren zijn omschreven, vormt het criterium voor de rubricering. Veel van de economische factoren tonen aan hoezeer de financi&amp;euml;le belangen van de familie en het bedrijf met elkaar zijn verstrengeld en onderstrepen daarmee de urgentie om randvoorwaarden te formuleren voor een goed inzicht hierin en controle hierop. Een vergelijkbare redenering gaat op voor de samenhang van de sociale factoren en voor de samenhang van de sociale en economische factoren over en weer. Factoren uit alle rubrieken kunnen langs verschillende wegen op elkaar ingrijpen.&lt;/p&gt;&#13;
&lt;h5&gt;4.1.3. Bijzonderheden agrarische sector&lt;/h5&gt;&#13;
&lt;p&gt;Alle factoren zijn in meer of mindere mate relevant voor alle bedrijven uit de case studies. Iedere familie heeft daar een eigen kijk op en gaat er op een eigen wijze mee om. Twee factoren, &amp;eacute;&amp;eacute;n uit de sociale rubriek en &amp;eacute;&amp;eacute;n uit de economische rubriek verdienen in het bestek van dit artikel nadere aandacht. Kijkend naar de sociale factoren, is opvallend, dat de families Vossen, Heijnen, Van Zuilen en Nijland, alle uitgesproken traditionele agrarische bedrijven, als samenwerkende gezinnen intensief overleg met elkaar voeren, de een wat meer gestructureerd dan de ander. Nu ook de familie Van den Boomen de ori&amp;euml;ntatie is gestart op een mogelijk familiale opvolging, komen ook zij regelmatig bij elkaar om overleg te plegen over de familiale toekomst. Het &amp;lsquo;keukentafel&amp;rsquo; overleg lijkt bij familiebedrijven uit de agrarische sector meer vanzelfsprekend te zijn dan bij familiebedrijven uit andere sectoren.[21] Familiebedrijven uit de andere sectoren zouden met betrekking tot de omgang met familiale factoren hun licht kunnen opsteken bij familiebedrijven uit de agrarische sector.&lt;/p&gt;&#13;
&lt;p&gt;Kijkend naar de economische factoren, komt duidelijk een andere karakteristiek van het familiebedrijf uit de agrarische sector naar voren, namelijk de grondgebondenheid van de activiteiten en daarmee de situatie dat een groot deel, zo niet het grootste deel van het familievermogen tegen een laag rendement voor onbepaalde tijd aan het bedrijf is verbonden. Een nadere bedrijfseconomische analyse, rekening houdend met de verregaande betrokkenheid en verantwoordelijkheid die de familie voelt bij en voor het bedrijf en de omgeving, zou een overweging waard kunnen zijn. Dit zou kunnen leiden tot een herstructureringsbenadering bij een opvolgingsproces waarbij men meer nadruk legt op het onderscheid tussen de grond als stamvermogen en de onderneming als inkomstenbron.&lt;/p&gt;&#13;
&lt;h5&gt;4.1.4. Schema factoren&lt;/h5&gt;&#13;
&lt;p&gt;Met het in kaart brengen van de sociaaleconomische factoren kan een eerste stap worden gezet ter beantwoording van de vraag: hoe moet de relatie tussen de familie en het bedrijf in de opvolgende generatie gestalte krijgen? Deze factoren zijn immers hierop van invloed, de &amp;eacute;&amp;eacute;n in meer of mindere mate dan de ander. De selectie van de relevante factoren, gevolgd door een weging van het effect daarvan, een en ander afhankelijk van de beleving van betrokken personen, is een cruciale stap in de besluitvorming over de wijze waarop het bedrijf zal worden voortgezet in een opvolgende generatie.&lt;/p&gt;&#13;
&lt;p&gt;De rubricering van de verschillende factoren kan als volgt schematisch worden weergegeven:&lt;/p&gt;&#13;
&lt;p&gt;&lt;span class="italic"&gt;Zie figuur 1 aan het eind van dit artikel.&lt;/span&gt;&lt;/p&gt;&#13;
&lt;h4&gt;4.2. Model deel 2: randvoorwaarden&lt;/h4&gt;&#13;
&lt;p&gt;In de voorgaande paragraaf werd duidelijk met hoeveel factoren rekening moet worden gehouden bij de voorbereiding en uitvoering van een bedrijfsopvolging en de voortzetting van het familiebedrijf. Deze factoren zijn bovendien doorlopend aan verandering onderhevig. Met de bovenstaande rubricering is een eerste stap gezet in de ordening teneinde een overzicht en daarmee inzicht te kunnen verkrijgen in de onderlinge samenhang van de factoren. De factoren werden daarmee een eerste ordeningsrubriek van het model.&lt;/p&gt;&#13;
&lt;h5&gt;4.2.1. Verloop proces&lt;/h5&gt;&#13;
&lt;p&gt;Gaandeweg het onderzoeksproces werd duidelijk hoe de categorie&amp;euml;n van de factoren moesten worden benoemd om een op de praktijk aansluitende rubricering te verkrijgen. Deze categorie&amp;euml;n kunnen worden beschouwd als ordeningsbegrippen. Vervolgens kwam de vraag welke categorie&amp;euml;n moesten worden verbonden aan de randvoorwaarden om de ordening een stap verder te brengen. Al snel bleek dat het benoemen van de ordeningsbegrippen voor de randvoorwaarden nog maar het begin waren van de totstandkoming van het model.&lt;/p&gt;&#13;
&lt;p&gt;Gedurende het iteratieve onderzoeksproces heeft zich de vraag aangediend hoe de aansluiting moest worden gevonden van de ordeningsbegrippen op de opvolgingsplanning. Als kernbegrip voor het model is gekozen voor het begrip &amp;lsquo;opvolgingsplanning&amp;rsquo; in plaats van &amp;lsquo;opvolging&amp;rsquo;, omdat de opvolging een proces behelst dat alleen een succesvol resultaat kan opleveren indien er een gedegen planning aan ten grondslag ligt.[22]&lt;/p&gt;&#13;
&lt;h5&gt;4.2.2. Inzichten case studies&lt;/h5&gt;&#13;
&lt;p&gt;Alle case studies gaven blijk van een gedegen planning, alle families waren zich er ten volle van bewust hoe belangrijk een tijdige en regelmatige afstemming van alle beslissingen omtrent de opvolging is. De families waren druk doende met het scheppen van randvoorwaarden om de opvolging soepel te doen verlopen en een basis te leggen voor het succes van de opvolgende generatie. Dat gaat natuurlijk niet zonder slag of stoot. De verschillende tegenstellingen in de belangen van de individuele familieleden onderling en in de belangen van ieder familielid ten opzichte van het collectieve familiale en bedrijfsmatige belang zullen in acht moeten worden genomen. Denk aan bijvoorbeeld verschillen in eigendomsbelangen ten opzichte van de rol binnen het bedrijf (een familielid uit een staak met vier kinderen zou zo op een hoger functieniveau kunnen fungeren dan een neef of nicht uit een staak met minder kinderen) of aan de financi&amp;euml;le afhankelijkheid van ouders die hun pensioen niet veilig hebben gesteld op het moment van de overdracht.&lt;/p&gt;&#13;
&lt;p&gt;Dergelijke verschillen en de daaruit voortvloeiende kansen en bedreigingen voor de familie en het bedrijf kunnen inzichtelijk worden gemaakt met de inventarisatie en analyse van de sociale en economische factoren.&lt;/p&gt;&#13;
&lt;h5&gt;4.2.3. Randvoorwaarden als ordeningsprincipe&lt;/h5&gt;&#13;
&lt;p&gt;De bovenstaande inzichten uit de gesprekken leidden ertoe, dat het scheppen van sociaaleconomische randvoorwaarden een ordeningsprincipe in het model werden. Deze liggen immers in het verlengde van de sociaaleconomische factoren: op zowel sociaal als economisch terrein dienen de juiste randvoorwaarden te worden geschapen.&lt;/p&gt;&#13;
&lt;p&gt;Tijdens de interviews kwamen twee cruciale succesfactoren boven tafel waaruit bleek hoezeer familiebedrijven zich van andere bedrijven onderscheiden:&lt;/p&gt;&#13;
&lt;ol&gt;&#13;
&lt;li class="nummers"&gt;het met elkaar op een constructieve en plezierige manier kunnen samenwerken, rekening houdend met ieders belangen;&lt;/li&gt;&#13;
&lt;li class="nummers"&gt;de vrijheid koesteren over je eigen vermogen c.q. middelen zodat je zelf de verantwoordelijkheid kunt nemen om je plannen te realiseren.&lt;/li&gt;&#13;
&lt;/ol&gt;&#13;
&lt;p&gt;Het ligt voor de hand om de eerste succesfactor te verbinden aan de sociale randvoorwaarden en de tweede succesfactor te verbinden aan de economische randvoorwaarden.&lt;/p&gt;&#13;
&lt;p&gt;De gesprekken met de vijf families leverden een interessante paradox op: de mate waarin je als ondernemende familie zelfstandig en onafhankelijk kunt blijven opereren is afhankelijk van de mate waarin je externe partijen aan het bedrijf weet te verbinden. Oftewel: deze families beseften heel goed dat het eigen succes afhankelijk is van met wie en hoe men de samenwerking met externe partijen weet vorm te geven.&lt;/p&gt;&#13;
&lt;h5&gt;4.2.4. Ordeningsbegrippen externe partijen&lt;/h5&gt;&#13;
&lt;p&gt;De externe partijen waarmee kan worden samengewerkt dienen zich aan in beide sferen waarin de interne omgevingsfactoren kunnen worden gerubriceerd: de sociale sfeer en de economische sfeer. Binnen de sociale sfeer gaat het om externe partijen waarmee binnen het bedrijf wordt samengewerkt. Als ordeningsbegrip kan worden benoemd de &lt;span class="italic"&gt;interne samenwerking met externe sleutelpersonen&lt;/span&gt;. De interne samenwerking behelst een belangrijke sociale randvoorwaarde: de familie en de externe managers en bestuurders moeten elkaar wel liggen en weten te respecteren. Binnen de economische sfeer gaat het om externe partijen buiten het bedrijf waarmee partnerships worden aangegaan. Als ordeningsbegrip kan worden benoemd de &lt;span class="italic"&gt;externe samenwerking met externe partijen&lt;/span&gt;. De externe samenwerking behelst een belangrijke economische randvoorwaarde: voor beide partijen moet een voldoende economisch nut aanwezig zijn om de samenwerking vorm te geven en te onderhouden.&lt;/p&gt;&#13;
&lt;p&gt;De samenwerking met externe partijen in beide sferen levert een grote uitdaging op: je moet invloed van buitenaf gedogen. Voor met name MKB-bedrijven, waarvan verreweg de meeste een familiebedrijf zijn, is de samenwerking met externe partijen een noodzaak om zich staande te houden in de steeds sneller wijzigende marktverhoudingen. De succesvolle familiebedrijven onderscheiden zich op dit vlak. Zij gaan samenwerkingsvormen aan op de lange termijn met vaak andere familiebedrijven, men zoekt elkaar graag op als familiebedrijven onderling. De samenwerking van de familie Nijland met de Vandersterregroep Bedrijven is daar een mooi voorbeeld van.&lt;/p&gt;&#13;
&lt;h5&gt;4.2.5. Ordeningsbegrippen familie intern&lt;/h5&gt;&#13;
&lt;p&gt;Evenzeer uitdagend is het vormgeven van de interne familiale relaties. Ook deze uitdaging kent een sociale en een economische component, zo blijkt duidelijk uit de case studies.&lt;/p&gt;&#13;
&lt;p&gt;Vanuit de sociale optiek bezien kwam in alle gesprekken de aan het familiebedrijf inherente uitdaging ter sprake dat men als vanzelf met meer familieleden te maken krijgt met alle verschillen van dien. Het familiesysteem groeit, niet alleen omdat er doorgaans meer kinderen dan ouders zijn, maar ook omdat de levenspartners hun intrede doen. De case studies van de families Heijnen en Van Zuilen tonen aan dat dit als zodanig geen enkel probleem hoeft te zijn, mits er duidelijke afspraken en spelregels worden afgestemd voor de onderlinge werkverhoudingen en communicatie. Dit zou men kunnen duiden als een familiestrategie. Het vormgeven van een constructieve samenwerking binnen de familie en het voorsorteren op wijzigingen in de uitgangspunten en spelregels om dit in een opvolgende generatie te kunnen handhaven, kan dan ook als een sociale randvoorwaarde worden beschouwd. Als ordeningsbegrip voor deze familie interne sociale randvoorwaarde kan worden benoemd: &lt;span class="italic"&gt;samenwerking binnen de familie&lt;/span&gt;.&lt;/p&gt;&#13;
&lt;p&gt;Het borgen van de vrijheid om met de eigen (geld)middelen zelf de verantwoordelijkheid te nemen appelleert aan de rol en verantwoordelijkheid als eigenaar van het bedrijf. Deze vrijheid wordt echter beknot als je de eigendom moet delen met andere familieleden. Het wordt bovendien een stuk ingewikkelder als er verschillen optreden in eigendomsbelangen, inzet, houding, functies en competenties. Veel problemen bij familiebedrijven ontstaan rondom eigendomsverhoudingen en daaruit voortvloeiende zeggenschapsverhoudingen. Daar staat tegenover dat familiebedrijven zich van andere bedrijven positief onderscheiden vanwege de betrokkenheid van de eigenaren. Als de samenwerking tussen familieleden op dit economische front een constructieve is, kan het bedrijf terugvallen op een solide en stabiele eigendomsstructuur. Als ordeningsbegrip voor de familie interne economische randvoorwaarde kan worden benoemd: &lt;span class="italic"&gt;eigendomsverhoudingen binnen de familie&lt;/span&gt;.&lt;/p&gt;&#13;
&lt;h5&gt;4.2.6. Eigendomsstrategie&lt;/h5&gt;&#13;
&lt;p&gt;De familie interne economische randvoorwaarde verdient in het licht van een bedrijfsopvolging nadere bespreking. Bedrijfsopvolging wordt in de praktijk altijd nog te veel eenzijdig beschouwd als opvolging in leiding, waarbij het eigenaarschap onderbelicht blijft. Dat is begrijpelijk, omdat het onderscheid tussen het zijn van eigenaar en leidinggevende/directeur in de dagelijkse gang van zaken voor een DGA niet relevant is. Op de lange termijn is dit onderscheid echter, ook voor de DGA, van groot belang. De reden daarvoor is, dat de economische belangen van de ondernemer als eigenaar niet altijd parallel lopen met de rol als directeur, zeker niet als de ondernemer de leeftijd gaat bereiken om terug te treden. In het MKB lopen veel ondernemers financieel vast omdat de pensioenvoorziening niet is veilig gesteld en (voor een groot deel) nog aan het bedrijf beschikbaar is gesteld. Dergelijke situaties zijn niet alleen vervelend voor de terugtredende DGA, maar ook voor de opvolgende kinderen. Hun vader wordt immers financieel afhankelijk van hun prestatie met alle druk op de familiale relaties van dien. Voor de opvolgende generatie met meerdere familieleden die de eigendom zullen delen, is het des te meer van belang om gezamenlijk invulling te geven aan de rol en betrokkenheid als mede-eigenaar.&lt;/p&gt;&#13;
&lt;p&gt;Bij succesvolle familiebedrijven is veelal een eigendomsstrategie waar te nemen, waarmee men de onderlinge eigendomsverhoudingen vormgeeft, al dan niet gepaard gaand met een rol die men in het bedrijf wenst in te nemen. Met eigendomsstrategie wordt bedoeld de wijze waarop invulling wordt gegeven aan het eigenaarschap (de rol en betrokkenheid als eigenaar), de verschillende aspecten van de eigendomsstructuur worden geregeld afhankelijk van de keuzen die men daarin maakt (bijvoorbeeld eigendom concentreren bij alleen de werkzame familieleden of spreiden onder alle erfgenamen ongeacht wie er in het bedrijf werkt) alsmede de eventuele uitgangspunten worden geformuleerd voor het investerings-, financierings- en dividendbeleid van het bedrijf.&lt;/p&gt;&#13;
&lt;p&gt;Het belang van een heldere eigendomsstrategie, vooral voor familiebedrijven in het MKB, kan niet voldoende benadrukt worden. Uit de case studies blijkt hoe uitdagend de vraagstukken omtrent de eigendom kunnen zijn en hoe belangrijk het is om ook op dit front keuzes te maken die passen bij de aard en omstandigheden van de familie en het bedrijf. De eigendomsstrategie is als leerstuk inmiddels stevig verankerd binnen het vakgebied van de familiebedrijfskunde, temeer omdat de eigendom binnen het systeem van een familiebedrijf als een volwaardige dimensie wordt beschouwd naast de familie en het bedrijf.[23]&lt;/p&gt;&#13;
&lt;h5&gt;4.2.7. Schema randvoorwaarden&lt;/h5&gt;&#13;
&lt;p&gt;De boven omschreven sociale en economische randvoorwaarden kunnen, voortbordurend op de rubricering van de sociaaleconomische factoren als volgt schematisch worden weergegeven:&lt;/p&gt;&#13;
&lt;p&gt;&lt;span class="italic"&gt;Zie figuur 2 aan het eind van dit artikel&lt;/span&gt;&lt;/p&gt;&#13;
&lt;p&gt;Met bovenstaand schema wordt ge&amp;iuml;llustreerd dat de factoren dienen te worden vertaald naar randvoorwaarden. Tevens wordt ge&amp;iuml;llustreerd dat de sociale factoren en randvoorwaarden worden be&amp;iuml;nvloed door de economische factoren en randvoorwaarden en vice versa. De factoren en randvoorwaarden van beide sferen werken op elkaar in.&lt;/p&gt;&#13;
&lt;h4&gt;4.3. Model deel 3: governance&lt;/h4&gt;&#13;
&lt;p&gt;Met het in kaart brengen van de randvoorwaarden doemt de volgende vraag op: Op welke fronten moeten we maatregelen nemen om aan de sociaaleconomische randvoorwaarden te kunnen voldoen? Deze vraag kan als volgt worden geherformuleerd: Waar ligt de kern van de regulering van de onderlinge samenwerking? Zoals hierboven vastgesteld, hebben de sociaaleconomische randvoorwaarden immers betrekking op de samenwerking. De samenwerking tussen de verschillende actoren binnen het familiebedrijf, in het bijzonder de familieleden, krijgt haar vorm met de structurering van de eigendomsverhoudingen en de zeggenschapsverhoudingen. Simpel gesteld: wie is/wordt de eigenaar en wie heeft/krijgt waarover wat te vertellen? Met het formuleren van de randvoorwaarden in de sociale en economische sfeer kan worden vastgesteld op welke wijze de eigendoms- en zeggenschapsverhoudingen het beste kunnen worden gestructureerd. Daarmee wordt invulling gegeven aan de inrichting van de governance.&lt;/p&gt;&#13;
&lt;h5&gt;4.3.1. Definitie governance&lt;/h5&gt;&#13;
&lt;p&gt;Met governance wordt in dit verband bedoeld: het vormgeven en onderhouden van constructieve samenwerkingsrelaties tussen personen die vanuit verschillende posities (familie, eigendom en bedrijf) in verschillende rollen met verschillende verantwoordelijkheden en bevoegdheden gezamenlijke doelen formuleren en nastreven, rekening houdend met de belangen van interne en externe stakeholders.&lt;/p&gt;&#13;
&lt;p&gt;Het &amp;lsquo;vormgeven&amp;rsquo; heeft betrekking op de inrichting van structuren (het instellen, be&amp;lsquo;mannen&amp;rsquo; en mandateren van bestuursgremia) en processen (waaronder het informeren, consulteren, beslissen, verantwoording afleggen, conflicten oplossen, evalueren, aansturen). Het &amp;lsquo;onderhouden&amp;rsquo; heeft betrekking op het bewaken van de constructieve samenwerking gegeven de gekozen eigendoms- en zeggenschapsverhoudingen.&lt;/p&gt;&#13;
&lt;h5&gt;4.3.2. Ordeningsbegrippen governance&lt;/h5&gt;&#13;
&lt;p&gt;Met de keuzes wie de eigendom verkrijgt en hoe de zeggenschap over de eigendom wordt georganiseerd, wordt bepaald hoe de relatie tussen familie en bedrijf, de onderlinge samenwerking tussen de familieleden in hun verschillende rollen en de samenwerking tussen de familie en externe partijen gestalte krijgen. De kernbegrippen eigendom en zeggenschap dienen voor de operationalisering van de sociaaleconomische randvoorwaarden.&lt;/p&gt;&#13;
&lt;p&gt;Met betrekking tot de eigendom is het onderscheid relevant tussen het belang in het bedrijf (dat als stamvermogen kan worden beschouwd) en de inkomsten die het bedrijf voortbrengt (de vruchten van het stamvermogen). Het &lt;span class="italic"&gt;belang in het bedrijf&lt;/span&gt; en de &lt;span class="italic"&gt;inkomsten&lt;/span&gt; zijn benoemd als ordeningsbegrippen voor de governance met betrekking tot de eigendom. Voor de regulering van de zeggenschap is het onderscheid tussen de dagelijkse leiding en het bestuur relevant. De interne organisatiestructuur van het bedrijf en de organisatie van de bedrijfsvoering worden in het bestek van dit artikel als afgeleide beschouwd van de dagelijkse leiding. Het &lt;span class="italic"&gt;bestuur&lt;/span&gt; en de &lt;span class="italic"&gt;leiding &lt;/span&gt;zijn benoemd als ordeningsbegrippen voor de governance met betrekking tot de zeggenschap.&lt;/p&gt;&#13;
&lt;p&gt;In eerste aanleg liggen de twee componenten van de eigendom in het verlengde van de economische randvoorwaarden. De twee componenten van de zeggenschap liggen op hun beurt in eerste aanleg in het verlengde van de sociale randvoorwaarden. Zoals uit de case studies valt op te maken, zijn deze begrippen en belangen in de praktijk overal even relevant en vloeien zij in elkaar over.&lt;/p&gt;&#13;
&lt;h5&gt;4.3.3. Balans&lt;/h5&gt;&#13;
&lt;p&gt;Een belangrijke taak in het kader van governance in het familiebedrijf is het bewaken van de balans. Op allerlei fronten moeten de belangen van de familie en de externe partijen in balans worden gehouden. Tegelijkertijd dient ook de balans tussen de mogelijk conflicterende familiebelangen uit de priv&amp;eacute;sfeer en de bedrijfsbelangen uit de zakelijke sfeer te worden bewaakt. Deze balans is de basis voor succes op de lange termijn.[24] Alles loopt echter door elkaar heen. Om deze reden raakt doorgaans het overzicht verloren en daarmee ook de balans. Het is daarom ook geen verrassing dat het voor veel ondernemende families lastig is om het opvolgingsproces in goede banen te leiden. Externe deskundigen die met de juiste instrumenten het proces begeleiden, bieden in de praktijk regelmatig een waardevolle ondersteuning. Het ordeningsmodel zou daarbij behulpzaam kunnen zijn.&lt;/p&gt;&#13;
&lt;h5&gt;4.3.4. Schema governance&lt;/h5&gt;&#13;
&lt;p&gt;De vertaalslag van randvoorwaarden naar bestuur en de samenhang van de verschillende ordeningsbegrippen van de governance kan als volgt schematisch worden weergegeven:&lt;/p&gt;&#13;
&lt;p&gt;&lt;span class="italic"&gt;Zie figuur 3 aan het eind van dit artikel&lt;/span&gt;&lt;/p&gt;&#13;
&lt;p&gt;De kunst is nu om sociale randvoorwaarden te formuleren waarmee passende zeggenschapsverhoudingen binnen de familie en tussen de familie en externe partijen kunnen worden vormgegeven. Dit geldt analoog voor de koppeling tussen de economische randvoorwaarden en eigendomsverhoudingen.&lt;/p&gt;&#13;
&lt;h5&gt;4.3.5. Family Governance&lt;/h5&gt;&#13;
&lt;p&gt;Met de governance krijgt ook de organisatie van de familie rondom het bedrijf haar gestalte. De (organisatiegraad van de) familie is een cruciale succesfactor voor elk familiebedrijf[25] en daarmee van groot belang voor de voortzetting van het familiebedrijf. Het is daarom van groot belang om de familiale achterban te mobiliseren en organiseren, zodat de familie in al haar geledingen vertrouwd raakt met elkaar en met het bedrijf. Dit kan worden geduid als Family Governance.[26] De instelling van een familieberaad of familieraad, afhankelijk van het aantal familieleden, is in dit verband aan te raden. Vanuit dit informele gremium kan een proces worden ingericht waarmee de familieleden gestructureerd met elkaar overleg plegen over alles dat relevant kan zijn voor hun relatie met het bedrijf. Alle families uit de case studies voeren een dergelijk overleg (ook al noemen niet alle dit een familieberaad of familieraad).&lt;/p&gt;&#13;
&lt;p&gt;Een belangrijk doel van de Family Governance en het familieoverleg is dat het draagvlak bij de familieleden voor de beslissingen en activiteiten aangaande hun onderlinge relatie en de relatie van de familie en het bedrijf op het gewenste peil blijft. Dit kan worden bereikt door tegemoet te komen aan de beginselen van het zogenoemd Fair Process.[27] Dat houdt onder meer in dat familieleden actief participeren aan het familieoverleg terwijl zij hun verwachtingen kunnen uitspreken en adequate informatie en uitleg krijgen over het vraagstuk dat in een bepaalde situatie aan de orde is. Steeds meer ondernemende families stellen een familiestatuut op waarin de uitgangspunten en spelregels worden opgetekend voor de onderlinge verhoudingen en voor de relatie tussen de familie en het bedrijf. Een familiestatuut kan goed dienen als raamwerk voor de inrichting van de governance (het familieondernemingsbestuur[28]). Familiestatuten bestaan overigens in veel verschillende maten en vormen, afhankelijk van het doel en de reikwijdte die de familie eraan geeft.[29]&lt;/p&gt;&#13;
&lt;h5&gt;4.3.6. Bijzondere aandachtspunten governance&lt;/h5&gt;&#13;
&lt;p&gt;Bij familiebedrijven dient met betrekking tot de eigendomsverhoudingen nadrukkelijk rekening te worden gehouden met het feit dat eigendom niet alleen een materi&amp;euml;le betekenis kent (de &amp;lsquo;harde&amp;rsquo; kant), maar ook een immateri&amp;euml;le (de &amp;lsquo;zachte&amp;rsquo; kant), namelijk het psychologisch eigenaarschap.[30] Familieleden hebben individueel een bijzondere band met hun bedrijf, die zich zowel voor als tegen het collectieve belang kan keren. Succesvolle familiebedrijven nutten dit op een proactieve wijze uit, door nadrukkelijk invulling te geven aan het eigenaarschap en de daarmee samenhangende identiteit van de familie. In toenemende mate wordt erkend dat met het concreet omschrijven van deze identiteit in termen van waarden, visie en missie van de familie de constructieve betrokkenheid van de familie bij het bedrijf wordt bevorderd, met alle voordelen voor de familie en het bedrijf van dien.[31] Dit effect heeft overigens ook betrekking op de medewerkers van het bedrijf, die samen met de familieleden het sociale kapitaal van het bedrijf belichamen.[32]&lt;/p&gt;&#13;
&lt;p&gt;Met betrekking tot de zeggenschapsverhoudingen mag niet uit het oog worden verloren, dat bij familiebedrijven de zeggenschap een formele (de &amp;lsquo;harde&amp;rsquo; kant) en informele (de &amp;lsquo;zachte&amp;rsquo; kant) dynamiek kent. De formele zeggenschap krijgt gestalte met de verschillende bestuursgremia waarop in meer of mindere mate ondernemingsrechtelijke bepalingen van toepassing zijn en/of waarvan de onderlinge verhoudingen schriftelijk zijn vastgelegd. De formele zeggenschap is zichtbaar en transparant, althans zo hoort deze te zijn. De informele zeggenschap is meestal niet of ten dele zichtbaar en voltrekt zich &amp;lsquo;achter de schermen&amp;rsquo;. Hiermee wordt niet zozeer gedoeld op de gangbare informele afstemming en consultatie binnen en tussen de verschillende bestuursgremia voorafgaand aan de vergaderingen, maar des te meer op de familiale contacten en invloeden buiten de formele structuur. Dit heeft veelal betrekking op de rol van de echtgenoot van de ondernemer in geval van een DGA-onderneming en de levenspartners van de eigenaren in geval van een familiegeleide of familiegecontroleerde onderneming.&lt;/p&gt;&#13;
&lt;p&gt;Ouders, grootouders en andere familieleden met een informeel leidende rol vervullen in veel situaties een belangrijke functie als verbinder en bewaker van de goede harmonie. Levenspartners vervullen een belangrijke rol bij de opvoeding van de eventueel toekomstige eigenaren en medewerkers van het bedrijf. Kortom, de actoren uit de informele zeggenschap zijn van groot belang om het draagvlak binnen de familie te cultiveren en onderhouden voor de keuzen die gemaakt worden in het kader van de opvolging en voortzetting van het familiebedrijf. De Family Governance bevordert de zichtbaarheid van de informele zeggenschap en daarmee de cohesie binnen de familie.&lt;/p&gt;&#13;
&lt;p&gt;Externe bestuurders en adviseurs dienen oog te hebben en respect op te kunnen brengen voor het psychologische eigenaarschap en de informele zeggenschap en kunnen daarmee een belangrijke bijdrage leveren aan het mitigeren van de daaraan verbonden bedreigingen en aan het bevorderen van daaruit voortvloeiende kansen.&lt;/p&gt;&#13;
&lt;h5&gt;4.3.7. Planning proces&lt;/h5&gt;&#13;
&lt;p&gt;De planning van de opvolging en het voorsorteren op de voortzetting van het familiebedrijf in een nieuwe generatie vergt een zorgvuldig proces. Uit het ordeningsmodel kan worden herleid dat, afhankelijk van de verschillende sociaaleconomische factoren, eerst randvoorwaarden dienen te worden geformuleerd op sociaal en economisch vlak alvorens vast te kunnen stellen met welke maatregelen op het front van de eigendom en zeggenschap een passende governance kan worden ingericht. Met andere woorden: de inventarisatie en analyse van de factoren (stap 1) leveren &amp;lsquo;input&amp;rsquo; op voor het formuleren van de juiste randvoorwaarden (stap 2) op basis waarvan de governance wordt (her)ingericht (stap 3). Zodra omstandigheden met betrekking tot de interne omgevingsfactoren wijzigen, dienen de randvoorwaarden te worden herijkt en kan dit resulteren in de aanpassing van de eigendoms- en zeggenschapsverhoudingen. Deze cyclus kan de planning van het opvolgingsproces bevorderen.&lt;/p&gt;&#13;
&lt;h3&gt;5. Reflectie&lt;/h3&gt;&#13;
&lt;p&gt;Hieronder volgt een reflectie op de case studies, het onderzoek, mogelijk vervolgonderzoek en de toepassing in de praktijk met een kort woord aan de adviseurs.&lt;/p&gt;&#13;
&lt;h4&gt;5.1. Bevindingen case studies&lt;/h4&gt;&#13;
&lt;p&gt;De vijf case studies als zodanig kunnen, gezien de enorme openheid van de families over hun bedrijven en opvolgingservaringen, worden beschouwd als preadvies. Elke case study levert relevante lessen en inzichten op. De ondernemende familie uit de case studies geven ieder op een eigen wijze invulling aan het opvolgingsproces en formuleren een bij hen passende vorm om het bedrijf te kunnen voortzetten. Tijdens de interviews viel op met welke nuchterheid en onbevangenheid de familieleden omgingen met keuzen die de persoonlijke belangen en ambities raakten. Uit elke case study blijkt duidelijk dat een gedegen inventarisatie van de sociaaleconomische factoren en vertaalslag daarvan naar sociaaleconomische randvoorwaarden een objectiverend effect heeft op de subjectieve beleving van de individuele familieleden. Dat gaat in de dagelijkse praktijk natuurlijk niet zo gestructureerd als omschreven in het model. Er wordt echter wel degelijk rekening gehouden met de verschillende factoren, die, afhankelijk van de specifieke omstandigheden, in de ene situatie meer relevant zijn dan in de andere. Dat geschiedt in de onderlinge interactie veelal onbewust, getuige uitspraken zoals &amp;lsquo;nat&amp;uacute;&amp;uacute;rlijk houden we daar rekening mee&amp;rsquo;, &amp;lsquo;dat weten we gewoon van elkaar&amp;rsquo;, &amp;lsquo;zo zitten we er nu eenmaal in&amp;rsquo;, &amp;lsquo;dat hoeven we elkaar niet uit te leggen&amp;rsquo;, &amp;lsquo;we voelen elkaar aan&amp;rsquo;.&lt;/p&gt;&#13;
&lt;p&gt;Andere factoren geven aanleiding tot discussies, soms nadat er eerst enige spanning over is ontstaan, die plaatsvinden op een open en waardige manier (fair process). Het hoeft geen betoog dat dit de nodige inspanning vergt, hoe goed de onderlinge relaties ook zijn. De doorlopende afstemming en toetsing van verwachtingen, zienswijzen, vooronderstellingen en indrukken moeten ervoor zorgen dat de relaties goed blijven. Een goed zicht op mogelijke factoren die hier een rol kunnen spelen, biedt de nodige houvast. Door allen wordt erkend dat een vorm van structuur en ordening bevorderlijk is voor de voortgang van het opvolgingsproces en voortzetting van de onderlinge samenwerking.&lt;/p&gt;&#13;
&lt;h4&gt;5.2. Bevindingen onderzoek&lt;/h4&gt;&#13;
&lt;p&gt;Het onderzoek heeft zich beperkt tot deze vijf bedrijven uit deze specifieke sector en met nadruk op het opvolgingsproces. Men zou zich kunnen afvragen of vergelijkbare gesprekken met meer families uit deze sector en/of families uit andere sectoren andere relevante factoren aan het licht zouden brengen. Dat zou het geval kunnen zijn. Het was evenwel niet de bedoeling om zo veel mogelijk factoren te identificeren, maar voldoende factoren voor een robuuste (consistent toe te passen) en voor de praktijk relevante (herkenbaar voor de families) rubricering. Het toenemende gemak waarmee de interviews verliepen al naar gelang een opvolgend interview werd voorbereid met de uitkomsten van een eerder afgenomen interview doet vermoeden dat dit het geval is.&lt;/p&gt;&#13;
&lt;p&gt;Elke factor zal in meer of mindere mate, direct of indirect, zijn eigen effect kunnen hebben op het opvolgingsproces en het succes waarmee het familiebedrijf wordt voortgezet. De mogelijke causaliteit en daaruit voortvloeiende effecten vallen buiten het bestek van dit onderzoek. De ordening van de factoren als zodanig heeft als doel om de goede gang van zaken tijdens het opvolgingsproces te bevorderen en te helpen bij het leggen van een sterk fundament voor een succesvolle voortzetting van het bedrijf. Zij blijken immers relevant te zijn in de beleving van de actoren uit de case studies en bieden aanknopingspunten voor het uitvoeren van een gedegen inventarisatie en analyse van de omstandigheden bij een specifiek familiebedrijf. De ordeningsbegrippen van de sociale en economische randvoorwaarden werden herkend als cruciale thema&amp;rsquo;s voor het bestaansrecht van het familiebedrijf. Mogelijk kunnen deze worden aangepast indien een ander thema dan opvolging onderwerp vormt van onderzoek (zonder de randvoorwaarden als zodanig aan te tasten als ordeningsprincipe). Deze rubrieken zouden als flexibel kunnen worden gekenmerkt in het ordeningsmodel.&lt;/p&gt;&#13;
&lt;h4&gt;5.3. Vervolgonderzoek&lt;/h4&gt;&#13;
&lt;p&gt;De factoren lenen zich voor vervolgonderzoek. Het loont om hierin een verdieping en verbreding tot stand te brengen, ook al zijn er thans voldoende ge&amp;iuml;dentificeerd om te komen tot dit ontwerp van het ordeningsmodel. Nieuwe zullen naar verwachting kunnen worden ondergebracht in de sub-rubrieken van de hoofdrubriek &amp;lsquo;Factoren&amp;rsquo; van het ordeningsmodel, waarmee een completer beeld ontstaat. Daarnaast zouden de factoren zich kunnen lenen als variabelen om causale mogelijke verbanden te onderzoeken die relevant kunnen zijn voor het functioneren van het familiebedrijf.&lt;/p&gt;&#13;
&lt;h4&gt;5.4. Toepassing in de praktijk&lt;/h4&gt;&#13;
&lt;p&gt;Voor wat betreft de praktijk, kan het woord vooral worden gericht aan de adviseurs die vanuit verschillende deeldisciplines met het familiebedrijf in aanraking komen. Het model zou een rol kunnen spelen om de eigen inspanningen in een bredere context te plaatsen. De randvoorwaarden bieden een goed uitgangspunt om te toetsen in hoeverre de juridische, fiscale en financi&amp;euml;le structurering van de eigendoms- en zeggenschapsverhoudingen tegemoet komen aan de meer strategische doelen van de familie en om een goede samenhang te bereiken in de deeloplossingen op elkaars terreinen, waarbij het evenwicht tussen het familiebelang en het bedrijfsbelang in de gaten wordt gehouden en tegelijk ook rekening wordt gehouden met de emotionele en informele aspecten van de dynamiek van het familiebedrijf.&lt;/p&gt;&#13;
&lt;h3&gt;6. Afronding&lt;/h3&gt;&#13;
&lt;p&gt;De rode draad in de gesprekken met de ondernemende families is dat innovatie en verduurzaming van het familiebedrijf twee kanten zijn van dezelfde medaille, samengesmeed door een nauwe betrokkenheid, gedrevenheid en maatschappelijk engagement van de ondernemende familie die in de afweging tussen de korte en lange termijn een grote voorkeur vertoont voor de lange termijn. Familiebedrijven onderscheiden zich van andere particuliere bedrijven doordat naast puur zakelijke verhoudingen ook rekening moet worden gehouden met familiale verhoudingen die relevant zijn voor het bedrijf. Dit vergt een extra inspanning van alle betrokken actoren die zich kan vertalen in een concurrentievoordeel. Hoe meer dit bij de familiebedrijven het geval is in termen van aantallen en effect, hoe sterker onze economie. Eenieder die met het familiebedrijf in aanraking komt, kan hieraan een bijdrage leveren.&lt;/p&gt;&#13;
&lt;p&gt;De agrarische sector neemt hierin een bijzondere positie in. Ten eerste omdat de bedrijven in deze sector aan het begin staan van een voor onze economie belangrijke waardeketen, ten tweede omdat de ondernemende families in deze sector een belangrijke voortrekkersrol vervullen in de omgang met natuur en milieu, ten derde omdat zij wereldwijd toonaangevend zijn op het terrein van innovatie en verduurzaming en ten vierde, vooral ook, omdat het familiebedrijf er zeer sterk vertegenwoordigd is. Kortom, een topsector van formaat.&lt;/p&gt;&#13;
&lt;p&gt;De sociaaleconomische factoren en uitdagingen van het familiebedrijf zijn universeel en daarmee relevant voor elk familiebedrijf. De keuzes die men maakt zijn (dat kan niet voldoende worden benadrukt) afhankelijk van de specifieke familiale en bedrijfsmatige omstandigheden. Dit gegeven alleen al maakt het familiebedrijf zo bijzonder pluriform en daarmee als specifieke ondernemingsvorm relevant voor de externe betrokkenen (managers, toezichthouders en adviseurs), de wetenschap en het onderwijs, de belangen- en brancheorganisaties en, niet in de laatste plaats, de politiek, beleidsmakers en uitvoerders van de diverse overheidsinstanties.&lt;/p&gt;&#13;
&lt;p&gt;Het is de moeite waard om te investeren in de versterking van de positie en rol van het familiebedrijf in de maatschappij door juiste randvoorwaarden te scheppen op microniveau voor de familiebedrijven afzonderlijk en juiste randvoorwaarden te scheppen op macroniveau voor alle familiebedrijven gezamenlijk.&lt;/p&gt;&#13;
&lt;p&gt;&amp;nbsp;&lt;/p&gt;&#13;
&lt;h3&gt;Literatuurlijst&lt;/h3&gt;&#13;
&lt;ul&gt;&#13;
&lt;li class="streepjes"&gt;C. Blondel, R.S. Carlock &amp;amp; L. van der Heyden, &amp;lsquo;Fair process: Striving for Justice in family Business&amp;rsquo;, &lt;span class="italic"&gt;Family Business Review&lt;/span&gt; 2005, XVIII-1.&lt;/li&gt;&#13;
&lt;li class="streepjes"&gt;M. Bruel, J.R. Geerlings &amp;amp; J.A. van Hamel, &lt;span class="italic"&gt;Uitblinken als Familiebedrijf, over Werking en Inrichting van Goed Bestuur&lt;/span&gt;, Kon. Van Gorcum 2008.&lt;/li&gt;&#13;
&lt;li class="streepjes"&gt;R.S. Carlock &amp;amp; J.L. Ward, &lt;span class="italic"&gt;Strategic Planning for the Family Business, Parallel Planning to unify the Family and the Business&lt;/span&gt;, Palgrave 2001.&lt;/li&gt;&#13;
&lt;li class="streepjes"&gt;R.S. Carlock &amp;amp; J.L. Ward, &lt;span class="italic"&gt;When Family Businesses are Best, The Parallel Planning Process for Family Harmony and Business Success&lt;/span&gt;, Palgrave 2010.&lt;/li&gt;&#13;
&lt;li class="streepjes"&gt;J.H. Chua, J.J. Chrisman &amp;amp; P. Sharma, &lt;span class="italic"&gt;Defining the Family Business by Behaviour&lt;/span&gt;, Entrepreneurship: Theory &amp;amp; Practice 1999, 23-4.&lt;/li&gt;&#13;
&lt;li class="streepjes"&gt;G. Corbetta, &lt;span class="italic"&gt;Le Imprese Familiari, Caratteri Origininali, Variet&amp;agrave; e Condizioni di Svilupo&lt;/span&gt;, EGEA 2004.&lt;/li&gt;&#13;
&lt;li class="streepjes"&gt;M. Corbey, &amp;lsquo;Agent of Steward? Over Mensbeeld en Management Control&amp;rsquo;, &lt;span class="italic"&gt;MAB&lt;/span&gt;, 84&lt;span class="superscript"&gt;e&lt;/span&gt; jaargang, oktober 2010.&lt;/li&gt;&#13;
&lt;li class="streepjes"&gt;R.H. Fl&amp;ouml;ren, &lt;span class="italic"&gt;Crown Princes in the Clay, An Empirical Study on the Tackling of Succession Challenges in Dutch Family Farms&lt;/span&gt;, Van Gorcum 2002.&lt;/li&gt;&#13;
&lt;li class="streepjes"&gt;R.H. Fl&amp;ouml;ren, L.M. Uhlaner &amp;amp; M.M. Berent, &lt;span class="italic"&gt;Family business in the Netherlands: Characteristics and success factors&lt;/span&gt;, Nyenrode Business Universiteit 2010.&lt;/li&gt;&#13;
&lt;li class="streepjes"&gt;J.R. Geerlings &amp;amp; A.J. Thomassen, &amp;lsquo;Een Typologie van Familiebedrijven en de Consequenties voor de Inrichting van het Ondernemingsbestuur&amp;rsquo;, &lt;span class="italic"&gt;TvOB&lt;/span&gt; 2005-3.&lt;/li&gt;&#13;
&lt;li class="streepjes"&gt;J.R. Geerlings, D.R. de Lange &amp;amp; N.C. van Oostrom, &amp;lsquo;Het Juridische Kader van het Familieondernemingsbestuur&amp;rsquo;, &lt;span class="italic"&gt;TvOB&lt;/span&gt; 2009-5.&lt;/li&gt;&#13;
&lt;li class="streepjes"&gt;K.E. Gersick, J.A. Davis, M. McCollom Hampton &amp;amp; I. Lansberg, &lt;span class="italic"&gt;Generation to Generation, Life Cycles of the Family Business&lt;/span&gt;, Harvard Business School Press 1997.&lt;/li&gt;&#13;
&lt;li class="streepjes"&gt;T.G. Habberson &amp;amp; M.L. Williams, &amp;lsquo;A Resource-Based Framework for Assessing the Strategic Advantages of Family Firms&amp;rsquo;, &lt;span class="italic"&gt;Family Business Review&lt;/span&gt; 1999, XII-1.&lt;/li&gt;&#13;
&lt;li class="streepjes"&gt;T.G. Habberson, M.L. Williams &amp;amp; I.C. MacMillan, &amp;lsquo;A Unified Systems Perspective of Family Firm Performance&amp;rsquo;, &lt;span class="italic"&gt;Journal of Business Venturing&lt;/span&gt; 2003, 18-4.&lt;/li&gt;&#13;
&lt;li class="streepjes"&gt;M. van de Kimmenade, &lt;span class="italic"&gt;Verkoop van een Familiebedrijf, Psychologische Aspecten&lt;/span&gt;, Centrum van het Familiebedrijf 2003.&lt;/li&gt;&#13;
&lt;li class="streepjes"&gt;D. Montemerlo &amp;amp; J.L. Ward, &lt;span class="italic"&gt;The Family Constitution: Agreements to Secure and Perpetuate Your Family and Your Business&lt;/span&gt;, Family Enterprise Publishers 2005.&lt;/li&gt;&#13;
&lt;li class="streepjes"&gt;S. Klein, J.H. Astrachan &amp;amp; K. Smyrnios, &amp;lsquo;The F-PEC Scale of Family Influence: Construction, Validation and further Implication for Theory&amp;rsquo;, &lt;span class="italic"&gt;Entrepreneurship: Theory&amp;amp;Practice&lt;/span&gt; 2005, Vol. 29.&lt;/li&gt;&#13;
&lt;li class="streepjes"&gt;A.G. Lank &amp;amp; F. Neubauer, &lt;span class="italic"&gt;The Family Business, Its Governance for Sustainability&lt;/span&gt;, MacMillan Press 1998.&lt;/li&gt;&#13;
&lt;li class="streepjes"&gt;P. van Leersum, M. L&amp;uuml;ckerath-Rovers &amp;amp; N. van Zijl, &amp;lsquo;Tabaksblat voor Familiebedrijf? Best Practices voor de Commissaris in het Familiebedrijf wenselijk?&amp;rsquo;, &lt;span class="italic"&gt;MAB&lt;/span&gt;, 83&lt;span class="superscript"&gt;e&lt;/span&gt; jaargang, oktober 2009.&lt;/li&gt;&#13;
&lt;li class="streepjes"&gt;L. Melin, M. Nodqvist &amp;amp; P. Sharma, &amp;lsquo;The Scope, Evolution and Future of Family Business Studies&amp;rsquo;&lt;span class="bold"&gt;, &lt;/span&gt;in: &lt;span class="italic"&gt;The Sage Handbook of Family Business&lt;/span&gt;&lt;span class="bold"&gt;,&lt;/span&gt; Sage Publications 2014.&lt;/li&gt;&#13;
&lt;li class="streepjes"&gt;C. M&amp;uuml;hlebach, &lt;span class="italic"&gt;Familyness als Wettbewerbsvorteil, Ein Integrierter Strategieansatz f&amp;uuml;r Familienunternehmen&lt;/span&gt;&lt;span class="bold"&gt;, &lt;/span&gt;Haupt 2004.&lt;/li&gt;&#13;
&lt;li class="streepjes"&gt;K. Stafford, K.A. Duncan, S. Dane &amp;amp; M. Winter, &amp;lsquo;A Research Model of Sustainable Family Business&amp;rsquo;, &lt;span class="italic"&gt;Family Business Review &lt;/span&gt;1999, X11-3.&lt;/li&gt;&#13;
&lt;li class="streepjes"&gt;R. Tagiuri &amp;amp; J. Davis, &amp;lsquo;Bivalent Attributes of the Family Firm&amp;rsquo;, &lt;span class="italic"&gt;Family Business Review&lt;/span&gt; 1996, IX-2.&lt;/li&gt;&#13;
&lt;li class="streepjes"&gt;L.M. Uhlaner, R.H. Fl&amp;ouml;ren &amp;amp; J.R. Geerlings, &amp;lsquo;Owner Commitment and Relational Governance in the Privately-Held Firm: An Empirical Study&amp;rsquo;, &lt;span class="italic"&gt;Small Business Economics&lt;/span&gt; 2007, Vol. 29.&lt;/li&gt;&#13;
&lt;/ul&gt;&#13;
&lt;p&gt;&lt;span class="bold"&gt;Familie Nijland &amp;ndash; Dual Strategy in melk en kaas&lt;/span&gt;&lt;/p&gt;&#13;
&lt;p&gt;De oorspronkelijke boerderij in Deurningen bestaat al meerdere eeuwen en is altijd een gemengd bedrijf geweest met varkens, koeien en kippen. De huidige eigenaren Herbert en Yvonne Nijland beschouwen zich als de tweede generatie. Zij zijn de opvolgers van de vader en moeder van Herbert die in 1963 de boerderij had overgenomen van diens tante die zelf in 1920 was getrouwd met de toenmalige eigenaar. Onder de leiding van Herbert en Yvonne heeft een ingrijpende wijziging plaatsgevonden van de strategie: medio jaren &amp;rsquo;80 zijn zij een kaasmakerij gestart en hebben zij besloten om de volledige melkproductie in te zetten voor de productie van de eigen kaas. Tegelijkertijd is Landgoed Kaamps opgericht als entiteit waarmee het begrip &amp;lsquo;brede boerderij&amp;rsquo; gestalte kreeg. De melkveehouderij werd het kernbedrijf aangevuld met een brasserie, winkel, kinderboerderij en de verhuur van ruimten voor vergaderingen, workshops en andere evenementen. Inmiddels staan er ruim 200 koeien op stal c.q. in de wei waarvan de melk wordt aangevuld met melk van collega boeren in de buurt die de melk onder dezelfde excellente voorwaarden (waaronder weidegang) produceren als Landgoed Kaamps. Onder diverse merken en huismerken, waaronder Boer&amp;rsquo;n Trots, worden met de dagverse melk op ambachtelijke wijze kazen gemaakt die hun weg vinden in binnen- en buitenland. De belevingsboulevard, uniek in zijn soort, biedt de bezoeker een inkijkje in de twee werelden van de veehouderij en de kaasmakerij. Langs de ene zijde staat men dicht op de koeien die door robots worden gemolken op basis van een vrijwillig melksysteem en zelf bepalen of zij in de stal blijven of de wei inlopen. Langs de volle lengte van de andere zijde is door een glazen wand het gehele productieproces van de kaas te volgen.&lt;/p&gt;&#13;
&lt;p&gt;De groei van de productie en afzet van de kaas is mogelijk gemaakt door een miljoeneninvestering in 2009, gevolgd door de oprichting in 2012 van Kaamps Cheese BV, een 50/50 joint venture met de Vandersterre Groep Bedrijven uit Bodegraven, die als particuliere groothandel, merkenleverancier en exporteur van Hollandse kaasspecialiteiten graag meer betrokken wilde raken bij de productie van kaas. De familie Nijland profiteert op haar beurt van de marketingkennis en het wereldwijde distributienetwerk van haar zakenpartner. Als samenwerkende familiebedrijven verstaat men elkaar goed, temeer omdat beide zijn gericht op de lange termijn en de passie voor het product delen. Ruim twee derde van de kaasproductie gaat via de Vandersterre Groep de gehele wereld over en de rest vindt haar weg via eigen kanalen in Nederland en overwegend Duitsland. In het business model van de familie Nijland wordt op een innovatieve wijze de kleinschaligheid van het landgoed gecombineerd met de schaalvergroting van de melk -en kaasproductie. Ambacht en efficiency van de productie gaan hand in hand.&lt;/p&gt;&#13;
&lt;p&gt;De familie Nijland werkt inmiddels met zes familieleden en circa vijftig medewerkers (evenredig verdeeld over de boerderij en de kaasmakerij) aan de doorlopende verbetering van het business model, met als doel de voortschrijdende verduurzaming van de bedrijfsvoering. Herbert en Yvonne staan met hun vier kinderen, in leeftijd vari&amp;euml;rend van 21 tot 29 jaar, aan de vooravond van het opvolgingsproces. Terwijl de ouders dagelijks vol actief zijn over de hele linie in bedrijf, is de oudste dochter inmiddels als adjunct-directeur werkzaam voor de kaasmakerij en werken de andere kinderen op verschillende posities mee op het landgoed met de boerderij. Met de verbreding van de activiteiten is het bedrijf aantrekkelijk geworden en is ruimte ontstaan voor alle kinderen. De familie heeft een familieberaad ingesteld om periodiek in gesprek te zijn over de kernvraag: hoe gaan we in de volgende generatie verder met ons bedrijf? Met deze gesprekken moet een familiestatuut gestalte krijgen waarin, rekening houdend met onder meer verschillen in leeftijd, opleiding, ambitie, competenties en daarmee posities in het bedrijf, passende uitgangspunten voor de toekomstige eigendoms- en zeggenschapsverhoudingen worden geformuleerd.&lt;/p&gt;&#13;
&lt;p&gt;Zie ook http://www.kaamps.nl/&lt;span class="unknown"&gt;.&lt;/span&gt;&lt;/p&gt;&#13;
&lt;p&gt;&lt;span class="bold"&gt;Familie Vossen / Vossen Group &amp;ndash; Diversificatie strategie met de blik op Europa&lt;/span&gt;&lt;/p&gt;&#13;
&lt;p&gt;Via de ruilverkaveling is Harry Vossen in 1970 (van een bedrijf midden in een dorp) terechtgekomen in Heibloem, een dorp in een agrarisch buitengebied binnen de driehoek Weert, Venlo en Roermond. Aldaar startte hij een gemengd bedrijf met koeien, varkens en kippen en sloot hij zich aan bij de lokale melkco&amp;ouml;peratie. In 1978 namen zijn zoons Peter en Andr&amp;eacute; het bedrijf over en zij concentreerden zich in eerste aanleg op de varkens en koeien. Al snel besloten zij om uit de melkco&amp;ouml;peratie te stappen. Door de schaalvergroting is het evenwicht binnen de waardeketen gewijzigd en de broers zagen steeds meer kansen om hun ondernemerschap te ontplooien in de vrije handel. Zij gingen zelf leveren aan melkfabrieken door het hele land en later ook in verschillende landen binnen Europa. De eigen landbouw is meegegroeid met de activiteiten in de varkens en koeien en gaandeweg zijn nieuwe activiteiten toegevoegd op het terrein van de biovergisting voor de energieopwekking en productie van granulaten. De focus is gelegd op de Europese markt.&lt;/p&gt;&#13;
&lt;p&gt;Vanuit Heibloem wordt een gediversifieerde onderneming aangestuurd dat in verschillende business units is georganiseerd (op verschillende locaties in verschillende landen). In de business unit varkens is een varkensfokbedrijf opgenomen met 4.300 (4100) fokzeugen die jaarlijks 125.000 biggen voortbrengen. De volledige productie wordt ge&amp;euml;xporteerd (naar Duitsland in een samenwerking met een Duits familiebedrijf). Men fokt en selecteert de eigen fokzeugen om de kwaliteit te kunnen borgen en de klanten te kunnen voorzien van een optimaal product. De business unit (rundvee) kent twee bedrijven, een jongveebedrijf in Nederland met doorlopend 1.000 dieren die allemaal bestemd zijn voor export en het eigen melkveebedrijf in Polen, het tweede bedrijf dat met circa 1.500 koeien jaarlijks 14 miljoen liter melk produceert. De dagverse melk wordt in heel Europa verkocht. De business unit energie produceert inmiddels doorlopend 1,55 Mw per uur, goed voor de energievoorziening van 4.000 huishoudens in de directe nabijheid en de warmtevoorziening voor de productie van granulaten die in de vierde business unit is opgenomen.&lt;/p&gt;&#13;
&lt;p&gt;De strategie is erop gericht dat elke business unit economisch levensvatbaar blijft en de andere aanvult. Er is sprake van een verregaande synergie tussen de bedrijven, die mede wordt ingezet om op de locatie (locaties) in Nederland een gesloten, energie- en grondstoffen neutrale cyclus op te bouwen. In Nederland wordt gewerkt met 10 vaste medewerkers en 10 flexibele krachten, in Polen ligt deze verhouding op 25:25. Het rentmeesterschap dient als basisfilosofie voor de strategie, met als doel om de verduurzaming op een steeds hoger niveau te krijgen, door onder andere het dierenwelzijn (biggen opfok in stro) te bevorderen en delfstoffen te vervangen door bijproducten uit eigen en andermans activiteiten (voornamelijk familiebedrijven uit de nabije omgeving).&lt;/p&gt;&#13;
&lt;p&gt;Voor de zeven kinderen (zes zonen en &amp;eacute;&amp;eacute;n dochter) van Peter en Andr&amp;eacute; (&amp;lsquo;eind vijftigers&amp;rsquo;) is het een behoorlijke uitdaging om het familieconcern over te nemen. In de eerste plaats omdat de bedrijfsvoering inmiddels in organisatorisch, technologisch en commercieel opzicht een complexe is en temeer, omdat een goede structuur moet worden gevonden om de onderlinge samenwerking te organiseren met alle onderlinge verschillen in leeftijd, ambitie, competenties en positie in het bedrijf van dien. De oudste heeft de leeftijd van dertig bereikt en is al langer werkzaam in het bedrijf, de jongste is nog bezig met zijn opleiding aan de HAS. Peter en Andr&amp;eacute; hebben ingezien dat tijdig moet worden begonnen met het ingroeiproces van de kinderen en het eigen proces van terugtreding, zodat er genoeg tijd is om dit proces geleidelijk vorm te geven en bij te sturen, afhankelijk van hoe de samenwerking bij de opvolgende generatie zich ontwikkelt. Deze ontwikkeling moet naar de mening van de broers de ruimte krijgen en daarom hebben zij hun kinderen de opdracht gegeven om hun eigen visie op de toekomst van het bedrijf te formuleren en meteen ook de uitgangspunten voor hun onderlinge samenwerking.&lt;/p&gt;&#13;
&lt;p&gt;Gaandeweg dit proces is de opvolgende generatie tot de conclusie gekomen dat er een bestuursstructuur moet komen waarin een duidelijk onderscheid wordt gemaakt tussen taken en verantwoordelijkheden op management- (BU&amp;rsquo;s), directie- (holding) en bestuursniveau. Met bestuursniveau wordt door de familie Vossen bedoeld een bestuursorgaan waarmee het functioneren van de directie wordt bewaakt alsmede de betrokkenheid van alle eigenaren en het evenwicht tussen het familiebelang en het bedrijfsbelang. Gedacht wordt om daarvoor een STAK in het leven te roepen met een combinatie van bestuurders die de familie vertegenwoordigen en een of meer externen. Er wordt gewerkt aan een familiestatuut waarin nadrukkelijke aandacht uitgaat naar de onderlinge samenwerking vanuit de verschillende posities en rollen in en voor het bedrijf.&lt;/p&gt;&#13;
&lt;p&gt;Zie ook www.vossengroup.com.&lt;/p&gt;&#13;
&lt;p&gt;&lt;span class="bold"&gt;Familie Van Zuilen / Berrybrothers &amp;ndash; Customer intimacy als leidende strategie&lt;/span&gt;&lt;/p&gt;&#13;
&lt;p&gt;In 1980 zetten Jan en Karin van Zuilen in de Betuwe hun eerste zachtfruitkwekerij op. Op een oppervlakte van circa 3 hectare teelden zij verschillende soorten zacht fruit zoals aardbeien, frambozen en rode bessen. Toen tien jaar later bleek dat voor hun bedrijf geen ruimte was voor groei, verhuisden zij naar Roggel in Limburg en namen zij daar een kwekerij van 10 hectare over. De broer van Jan en zijn vrouw namen het bedrijf in de Betuwe over, waarmee een samenwerking tussen de broers ontstond. In 1998 waren zij een van de eersten die zich losmaakten van de veiling om eigen verkoopkanalen te ontwikkelen. Aan deze keuze voor de vrije markt lag een heel heldere visie ten grondslag: zorg ervoor dat je je klanten kent en dat je tegemoet kan komen aan hun specifieke wensen. Dan bouw je een bestendige relatie op die van generatie op generatie kan worden verdiept.&lt;/p&gt;&#13;
&lt;p&gt;Om beter tegemoet te komen aan specifieke wensen van de klanten worden kwekerijen in Chili en Portugal opgezet en wordt ge&amp;iuml;nvesteerd in het terugdringen van het gebruik in bestrijdingsmiddelen en het doorlopend verbeteren van de kwaliteit. Inmiddels worden er op in totaal 110 hectare naast rode bessen ook andere fruitsoorten geteeld. De schaalgrootte maakt het mogelijk om op kleine schaal doorlopend te experimenteren met nieuwe teelt- en bestrijdingstechnieken, waarvan sommige succesvol zijn en andere niet. De bouw van een nieuwe loods met moderne ULO-cellen levert een voorraadcapaciteit op van 400.000 kilo fruit waarmee nog beter aan de wens van de klant kan worden voldaan. Berrybrothers is tijdens de crisis fors gegroeid. De helft van de omzet wordt nu gerealiseerd met export naar voornamelijk de Duitstalige landen en de andere helft vindt zijn weg in het binnenland, waaronder de supermarkten.&lt;/p&gt;&#13;
&lt;p&gt;Het bedrijf van Jan en Karin is met de intreding van de tweede generatie in alle aspecten een echt familiebedrijf. Hun drie kinderen Nijswin, Gerco en Franciene zijn van jongs af aan met het bedrijf meegegroeid en zijn er nu fulltime werkzaam. Met ieder een belang van 25% in de onderneming zijn zij inmiddels ook volwaardige vennoten. Samen met Noud, de partner van Franciene die ook fulltime werkzaam is, vormen zij het MT. Een heldere taakverdeling en een goed georganiseerd overleg zorgt ervoor dat de samenwerking vlot verloopt. Voorafgaand aan de intreding van de volgende generatie hebben alle familieleden, inclusief de ouders, een test gedaan waarmee de persoonlijkheidsstructuur van iedereen inzichtelijk is gemaakt. De taken zijn vervolgens verdeeld op basis van ieders kracht. Gerco is met Jan verantwoordelijk voor de teelt, Nijswin doet de verkoop en export, Franciene verzorgt het office management en haar partner Noud zet zich in voor de organisatie van de ploegen.&lt;/p&gt;&#13;
&lt;p&gt;De opvolging krijgt duidelijk vorm als een langjarig proces waarmee geleidelijk doch gestaag een rolwisseling plaatsvindt. Jan en Karin maken geen deel uit van het MT, maar worden wel geconsulteerd bij tactische besluiten en beslissen mee bij strategische besluiten. Bedenkingen achteraf nadat de opvolgende generatie in MT-verband een besluit heeft genomen, worden steeds minder getolereerd. Jan erkent dat dit wennen is, maar tegelijkertijd ziet hij met grote tevredenheid hoe de opvolgers de toenemende beslissingsruimte benutten om te groeien in hun eindverantwoordelijkheid. De levenspartners van Nijswin en Gerco, Romy en Sanela, werken een dag in de week mee, zodat ook zij weten wat er gaande is in het bedrijf en in de priv&amp;eacute;sfeer als klankbord kunnen fungeren. Het bedrijf staat immers ook centraal aan de keukentafel.&lt;/p&gt;&#13;
&lt;p&gt;Er is met grote zorgvuldigheid voor gezorgd dat de consequenties van persoonlijke calamiteiten, inclusief situaties van wilsonbekwaamheid, als onderdeel van het family risk management goed ondervangen worden. De familie beschouwt zichzelf als een samenwerkende familie die alleen goed kan functioneren als alles voor iedereen transparant is. Het collectieve belang staat voorop en onderlinge verschillen worden beschouwd als kansen om elkaar aan te vullen. Als adagium geldt: &amp;lsquo;Je moet geen dingen op de weegschaal willen leggen, anders kan je beter voor jezelf beginnen&amp;rsquo;.&lt;/p&gt;&#13;
&lt;p&gt;Zie ook www.berrybrothers.nl.&lt;/p&gt;&#13;
&lt;p&gt;&lt;span class="bold"&gt;Familie Heijnen / Fruitbedrijf Heijnen &amp;ndash; De gehele waardeketen in eigen hand &lt;/span&gt;&lt;/p&gt;&#13;
&lt;p&gt;In 1955 namen Wullem en To Heijnen het gemengd bedrijf over van de ouders van To en in 1970 breiden zij de activiteiten uit met de aanplant van een appelboomgaard. Hun zoon Jan, die vanaf 1974 in het bedrijf werkzaam was, nam het bedrijf over en samen met zijn vrouw Janet concentreerde hij zich op de fruitteelt met specialisatie in appels en peren. Zij zetten een boerenwinkel op voor de verkoop aan huis. Aanvankelijk zag het er niet naar uit dat de kinderen het bedrijf wilden voortzetten. In plaats van een geleidelijke be&amp;euml;indiging van het bedrijf, ontstond echter een nieuw toekomstperspectief nadat de derde generatie het roer had omgegooid. Zoon Ron en schoonzoon Ruud dienden zich in 2012 aan om mee te werken in het bedrijf. In 2013 traden zij toe tot de maatschap evenals later ook dochter Dorien, de partner van Ruud. Ron was opgeleid als onderwijzer, Ruud als kok, Dorien als fysiotherapeute en Dunja, de partner van Ron die inmiddels ook meewerkt in het bedrijf en in de toekomst tot de maatschap zal toetreden, heeft een verpleegkundige achtergrond. Samen kiezen zij ervoor om het bedrijf voort te zetten. Een derde kind van Jan en Janet is niet werkzaam in het bedrijf.&lt;/p&gt;&#13;
&lt;p&gt;De familie Heijnen koos ervoor om de afzet volledig via eigen kanalen te realiseren in plaats van via de veiling. Het gehele proces van telen, plukken, koelen, sorteren, verkopen en distribueren is in eigen hand gehouden. Met de controle over de gehele waardeketen kunnen de kwaliteit, flexibiliteit en de investeringen in innovaties worden geborgd. De innovaties op het terrein van teelttechnieken en investeringen in onder meer een nieuw koelhuis maken het mogelijk om met 15 hectare drie gezinnen te onderhouden. Met de verbreding van het eigen teeltassortiment met kersen en pruimen, het telen van verschillende rassen waaronder appels voor verschillende seizoenen en de inkoop van groenten van telers uit de directe nabijheid wordt tegemoetgekomen aan de behoefte van de klant. De omzet wordt deels gerealiseerd met de eigen winkel en deels met de afzet naar winkels, marktverkopers, verzorgingshuizen, kinderdagverblijven en restaurants in de regio.&lt;/p&gt;&#13;
&lt;p&gt;Veel klanten komen al meerdere generaties lang graag langs bij de winkel. De uitdaging is om de groei in oppervlakte te temperen en de afzet buiten de eigen winkel te vergroten. De familie wil echter niet groeien om groot te worden. De kwaliteit van de groei staat voorop en men wil voorkomen dat men afhankelijk wordt van een grote afnemer met alle kostenverhogende effecten van dien die de kwaliteit van het product niet ten goede komen. Er wordt doorlopend ge&amp;iuml;nvesteerd in de verduurzaming van de bedrijfsvoering. Jan en Janet laten inmiddels de leiding over dagelijkse bedrijfsvoering over aan de derde generatie. Elke maand is er een overleg om de lange termijn beslissingen af te stemmen. Ron houdt zich met Jan bezig met het buitenwerk, voornamelijk de teelt en Ruud houdt zich bezig met het interne werk na de oogst inclusief de winkel. Een flexibele schil van 15 tot 30 mensen vullen de in totaal 8 vaste parttime krachten aan.&lt;/p&gt;&#13;
&lt;p&gt;Er is sprake van een heldere taakverdeling en volledige transparantie binnen de familie. Ieder heeft zijn eigen autonomie binnen het eigen taakdomein, maar zoekt daarbij actief de samenwerking met de anderen op. Alle beslissingen worden samen genomen. De partner van Ron werkt samen met Ruud in de winkel en zijn zus werkt mee in de teelt. Dat versterkt de kruisverbanden tussen de samenwerkende stellen in de opvolgende generatie. Priv&amp;eacute; en werk lopen daardoor volledig door elkaar heen, waardoor het belangrijk is om elkaar ruimte te geven voor ieders stijl van werken en communiceren en tegelijkertijd te accepteren dat men op gezette momenten van een ander persoonlijke feedback krijgt. De uitgangspunten voor de onderlinge samenwerking zijn voor iedereen helder en met de dagelijkse intensieve contacten kan een en ander indien nodig meteen worden bijgesteld, geheel in lijn met de ongedwongen en informele cultuur van de familie.&lt;/p&gt;&#13;
&lt;p&gt;Zie ook www.fruitbedrijfheijnen.nl.&lt;/p&gt;&#13;
&lt;p&gt;&lt;span class="bold"&gt;Familie Van den Boomen / Joosten Products - Omslag van product naar merk&lt;/span&gt;&lt;/p&gt;&#13;
&lt;p&gt;In 2010 was Geert van den Boomen 54 jaar toen hij als general manager van Joosten Products het bedrijf in Weert vrijkocht uit een groot concernverband. Daarmee kwam het bedrijf, opgericht in 1873 en tot 1995 eigendom van de familie Joosten, weer in priv&amp;eacute; handen. Joosten Products is gespecialiseerd in voederconcepten voor jonge dieren: biggen, kalveren en kuikens. De afgelopen jaren werd ondanks de economische crisis een gestage groei gerealiseerd met 25 mensen in de productie en 12 mensen in de exportsales en marketing. De productieactiviteiten zijn ondergebracht in een joint venture met een strategische partner. De afzet is wereldwijd, slechts een klein deel vindt haar weg naar Nederlandse afnemers. Via circa 50 distributiepartners over alle continenten worden duizenden eindafnemers bediend.&lt;/p&gt;&#13;
&lt;p&gt;Joosten Products typeert zich zoals veel familiebedrijven als een nichespeler die een goede marge weet te behalen door veel te investeren in product- en procesontwikkeling en de relatie met haar afnemers als belangrijk beschouwt. De laatste jaren zijn daarom aanzienlijke investeringen gedaan in marketinginnovatie gericht op de binding van de vele eindafnemers. Nieuwe communicatiekanalen zijn ontwikkeld op het terrein van social media en e-learning om de eindafnemers vertrouwd te maken met de eigen producten en concepten. Daarvoor is recent de Joosten Academy opgericht, waarmee op afstand werknemers van eindafnemers worden ge&amp;iuml;nformeerd en geadviseerd. De ambitie is om nauwer betrokken te raken bij het primaire bedrijfsproces van de eindafnemer en deze te faciliteren met &amp;lsquo;communities of practice&amp;rsquo;. Onder meer hiermee wordt invulling gegeven aan een belangrijke strategische doelstelling, namelijk de omslag van een productbenadering naar een merkbenadering. In dat kader profileert het bedrijf zich inmiddels als Joosten Young Animal Nutrition: het imago c.q. merk staat centraal in plaats van het product.&lt;/p&gt;&#13;
&lt;p&gt;Geert had tot twee jaar geleden nog niet het gevoel dat hij aan het hoofd stond van een familiebedrijf. Nog steeds is hij de DGA, maar nu met het grote verschil dat zijn zoon Jeroen en dochter Sophie zich serieus voorbereiden op hun beslissing of zij in het bedrijf werkzaam willen zijn en/of eigenaar van het bedrijf willen worden. Jeroen, 30 jaar en opgeleid als technisch bedrijfskundige bij de HAS, is werkzaam bij een ander bedrijf in de sector diervoeding. Sophie, 26 jaar, opgeleid in management in de gezondheidszorg, vervult momenteel een staffunctie in de zorg. De familie heeft onder begeleiding van een externe adviseur een proces uitgestippeld waarmee stap voor stap de voorbereiding wordt getroffen voor de opvolgingsbeslissing. Jeroen en Sophie hebben na elkaar een leergang gevolgd met andere opvolgers in het familiebedrijf. Deze leergang is de eerste stap in de ori&amp;euml;ntatie op hun mogelijke betrokkenheid bij het bedrijf. Geert heeft voor zijn eigen ori&amp;euml;ntatie als overdrager deze leergang gevolgd samen met Jeroen. De tweede stap in het proces is een assessment waarmee Jeroen en Sophie hun voorkeuren en competenties in beeld brengen en waarmee duidelijk wordt hoe deze zich verhouden tot het ondernemerschap. Met de testresultaten zullen zij ook vaststellen hoe zij hun samenwerking als collega&amp;rsquo;s en/of co-eigenaren het beste vorm kunnen geven als zij verder willen. Er zijn tevens stappen gezet om Jeroen en Sophie vertrouwd te maken met het bedrijf zodat zij zich een goed beeld kunnen gaan vormen op hun ontplooiingskansen en eisen die het bedrijf aan hen zal stellen, afhankelijk van de rol en functie waarin zij bij het bedrijf betrokken zouden willen en kunnen zijn.&lt;/p&gt;&#13;
&lt;p&gt;Tegelijkertijd ontwikkelt het bedrijf zich verder en zal er op korte termijn een manager worden aangetrokken voor de Sales &amp;amp; Marketing. Het is niet uitgesloten dat hij een rol gaat spelen bij het ingroeiproces van de volgende generatie. Op dit moment staan nog alle scenario&amp;rsquo;s open. Stap voor stap wordt verkend in hoeverre de generatiewisseling daadwerkelijk zal worden doorgezet. Afhankelijk daarvan wordt de juridische, fiscale en financi&amp;euml;le structurering uitgewerkt. De familie komt regelmatig samen met de adviseur om alles openlijk met elkaar te bespreken. Dit proces gaat zonder dwang, er wordt tijd en ruimte gemaakt om zorgvuldig afwegingen te maken. Wel zijn piketpalen geslagen voor de momenten waarop Jeroen en Sophie hun definitieve keuze moeten maken, zodat Geert, altijd ondersteund door zijn constructief kritisch meedenkende vrouw Marie-Jos&amp;eacute;, weet welke richting de opvolging uitgaat en hij ook zelf zijn rol kan bepalen gedurende en na het opvolgingsproces. &amp;lsquo;We kiezen voor de moeilijkste weg&amp;rsquo; stelt Geert vast, waarop Jeroen en Sophie beiden resoluut reageren met: &amp;lsquo;We zien dit als een heel mooie kans!&amp;rsquo;&lt;/p&gt;&#13;
&lt;p&gt;&lt;strong&gt;Tabellen en figuren zijn terug te vinden in de pdf bijlage (zie rechts bovenaan!)&lt;/strong&gt;&lt;/p&gt;&#13;
&lt;p&gt;Zie ook www.joosten.nl.&lt;/p&gt;</content><legacyfootnotes/><footnotes><footnote>1 Jurgen Geerlings is directeur van het IFBK|Instituut voor Familiebedrijfskunde, partner van MESA Bestuursadviseurs voor het Familiebedrijf en Academic Director van verschillende programma’s bij TIAS School for Business and Society (UvT). Hij doceert en adviseert in Nederland, Europa en het Verre Oosten.</footnote><footnote>2 http://www.agrimatie.nl/SectorResultaat.aspx?subpubID=2232&amp;sectorID=2243&amp;themaID=2276&amp;indicatorID=3425, geraadpleegd op 14 maart 2017, 15:59 uur.</footnote><footnote>3 CBS, http://statline.cbs.nl/statweb/publication/?vw=&lt;br/&gt;t&amp;dm=slnl&amp;pa=80783ned&amp;d1=0&amp;d2=a&amp;d3=0&amp;d4=0,5,10,(l-2)-l&amp;hd=151215-1110&amp;hdr=g2,g3&amp;stb=t,g1, geraadpleegd en gedownload op 14 maart 2017, 16:02 uur.</footnote><footnote>4 Carlock, Ward (2010), p. xxi. Naast Ward hebben vele andere onderzoekers over de hele wereld in kaart gebracht welke bijdrage familiebedrijven leveren aan de nationale economie en maatschappij. Het beeld is consistent: overwegend meer dan de helft van de bedrijven is een familiebedrijf. Voor Nederland, zie 5.</footnote><footnote>5 EU Final Report &lt;span class="italic"&gt;Overview of Family Business Relevant Issues&lt;/span&gt;, Contract No. 30-CE-0164021/0051, 2008, KMU Forschung Austria (I. Mandl), p. 2.</footnote><footnote>6 CBS, https://www.cbs.nl/nl-nl/nieuws/2016/38/ruim-&lt;br/&gt;270-duizend-familiebedrijven, geraadpleegd op 14 maart 2017, 16:05 uur.</footnote><footnote>7 Flören et al (2010), p. 3.</footnote><footnote>8 Idem 5.</footnote><footnote>9 Mühlebach (2004).</footnote><footnote>10 Habberson, Williams (1999), p. 1-25 en Habberson et al (2003), p. 451-465.</footnote><footnote>11 Tagiuri, Davis (1996), p. 199-208. Met dit artikel hebben Tagiuri en Davis het zogenoemde Drie Cirkel Model van het familiebedrijf gelanceerd, waarmee de onderlinge verstrengeling en interactie van de drie subdomeinen van familie, eigendom en bedrijf inzichtelijk wordt gemaakt. Dit model is wereldwijd, zowel in de wetenschap als de praktijk, omarmd als basismodel en op dit model zijn vele interpretaties en modificaties aangebracht ter verdieping van het inzicht in het functioneren van een familiebedrijf. Zie onder meer ook Flören (2002), p. 30 waarin het door Davis en Tagiuri geïntroduceerde begrip ‘bivalenties’ wordt uitgebreid en nadrukkelijk in verband wordt gebracht met de bedrijfsopvolging.</footnote><footnote>12 Melin et al (2014), p. 2.</footnote><footnote>13 Noemenswaardig in dit verband zijn Klein et al (2005), p. 321-339 en Gersick et al (1997), p. 15-25. Deze bijdragen leiden tot het inzicht dat een familiebedrijf in haar verschijningsvorm veranderlijk is, afhankelijk van verschillende factoren die betrekking hebben op de (aard van de) relatie tussen de familie en het bedrijf, zoals de invloed die de familie op het bedrijf uitoefent (Klein et al.) of de fase waarin subsystemen van het familiebedrijf zich in hun levenscyclus bevinden (Gersick et al).</footnote><footnote>14 Als grondslag voor deze definitiebenadering hebben bijdrages gediend van Lank, Neubauer (1998), p. 7 e.v., Corbetta (2004), p. 69-150 en Chua et al (1999), p. 20.</footnote><footnote>15 Geerlings, Thomassen (2005), p. 77-84.</footnote><footnote>16 FB Ned, een vereniging en belangenorganisatie voor familiebedrijven, heeft in 2003 een publicatie uitgebracht waarin aanbevelingen worden gedaan voor de inrichting van het bestuur en heeft zich daarbij gebaseerd op het onderscheid tussen de DGA-onderneming (OMB), familiegeleide onderneming (FOMB) en familiegecontroleerde onderneming (FOB). In dit rapport is als vierde verschijningsvorm het Familiaal Consortium omschreven, een verschijningsvorm waarbij de familie naast het bedrijf ook substantiële andere vermogensbestanddelen aanhoudt die, al dan niet in samenhang met het bedrijf, om een professioneel bestuur vragen. Zie J.A. van Hamel, &lt;span class="italic"&gt;Ondernemen als Familie Aanbevelingen voor Goed Bestuur in het Familiebedrijf&lt;/span&gt;, FB NED, 2003.</footnote><footnote>17 De familiebedrijfskunde is gedurende de afgelopen jaren in de wetenschap en de praktijk een volwassen discipline geworden. Het kan worden beschouwd als een verzamelnaam voor verschillende deeldisciplines die met elkaar worden geïntegreerd op een zodanige wijze, dat recht wordt gedaan aan de vele facetten van het (dis)functioneren van een familiebedrijf op basis van de erkenning dat familiale en bedrijfsmatige ontwikkelingen voor elkaar in meer of mindere mate relevant zijn. Zie ook www.familiebedrijfskunde.nl.</footnote><footnote>18 De familiebedrijfskunde omvat (in de onderzoeks-, onderwijs- en praktijkbenadering van het IFBK|Instituut voor Familiebedrijfskunde) drie kerndisciplines, namelijk gedragsleer, rechtsgeleerdheid en economie. Met de kerndiscipline gedragsleer worden de (psychologische) individuele invalshoek en de (sociologische) collectieve invalshoek met elkaar in verband gebracht. De kerndiscipline rechtsgeleerdheid dekt kennisdomeinen die familierechtelijk, vermogens- en goederenrechtelijk en ondernemingsrechtelijk van aard zijn, inclusief relevante onderdelen van het privaat-, fiscaal- en erfrecht. De economische discipline omvat in dit verband niet alleen de familie-economische kennisdomeinen (denk aan bijvoorbeeld financial planning of vermogensplanning) en bedrijfseconomische kennisdomeinen (waaronder corporate finance en bedrijf gerelateerde macro economische leerstukken), maar ook de kennisdomeinen die betrekking hebben op de bedrijfsvoering (waaronder management en organisatie en bestuur in de ruime zin van het woord). In de juiste toepassing van de familiebedrijfskunde wordt zo veel mogelijk de overlap opgezocht tussen de drie kerndisciplines. Met deze kerndisciplines wordt een familiebedrijf specifieke invulling gegeven aan thema’s zoals Governance, Strategie, Identiteit en Verantwoord Eigenaarschap. Bedrijfsopvolging kan in dit verband als apart thema worden beschouwd, maar wordt in toenemende mate vervlochten met de eerder genoemde thema’s.</footnote><footnote>19 B. Glaser, A. Strauss, &lt;span class="italic"&gt;The discovery of grounded theory, Strategies for Qualitative Research (Observations), &lt;/span&gt;1967.</footnote><footnote>20 Inmiddels wordt steeds omvangrijker onderzoek gedaan op het snijvlak van (diverse vertakkingen van) sociale wetenschappen en bedrijfseconomie met betrekking tot het thema governance, waarbij onderwerpen zoals ‘Ownership Commitment’, ‘Firm Performance’ en ‘Responsible Ownership’ worden besproken. In verschillende van deze studies wordt de meer op alle belanghebbenden gerichte, naar het lijkt bij familiebedrijven meer passende en beter tot uiting komende, overwegend collectivistische Stewardship Theory gepresenteerd als tegenhanger van de Agency Theory. Zie onder meer Uhlaner et al (2007), p. 275-293 waarin onder meer wordt gepleit voor een (verdere) integratie van sociale en bedrijfseconomische disciplines met betrekking tot het familiebedrijf. Zie in dit verband ook Van Leersum et al (2009), p. 368-377 en Corbey (2010), p. 487- 492 waarin met nadrukkelijke verwijzing naar het familiebedrijf een becommentarieerd overzicht wordt gegeven van karakteristieken van de Agency en Stewardship Theory.</footnote><footnote>21 Bij de vele door het IFBK|Instituut voor Familiebedrijfskunde verzorgde workshops waar bankiers uit de agrarische sector en HID (handel, industrie en dienstverlening) sector samen komen, blijkt regelmatig dat accountmanagers binnen de agrarische sector eerder en met meer diepgang over de familiale aspecten van de bedrijfsopvolging met hun klanten spreken dan hun collega’s die klanten uit de andere sectoren bedienen. Agrarische families lijken daarmee eerder en gemakkelijker ook met externe partijen te praten over de meer sociale factoren van een bedrijfsopvolging. Dit contrast lijkt zich ook te voltrekken in andere landen. In Duitsland hebben tijdens een op 1 februari 2017 gehouden multisectoriële bijeenkomst vertegenwoordigers uit verschillende branches, te weten Gastwirtschaft, Handwerkschaft en Kleine Produzenten, met grote belangstelling geluisterd naar de uitleg van hun collega’s uit de Landwirtschaft over hoe adviseurs van hun lokale afdelingen gedurende veelal meerdere maanden regelmatig met families uit hun ledenbestand aan tafel schuiven om te praten over hoe de familie zich het beste kan voorbereiden op een komende generatiewisseling. Veel van deze families hebben het bedrijf al meerdere of vele generaties in de familie. De algehele conclusie was, dat adviseurs en families uit andere sectoren veel kunnen leren van agrarische families over de omgang met de sociale (met name familiale) factoren van een bedrijfsopvolging (Proceedings Waldeck Konferenz, Selbach, Waldeck Institut für Familieunternehmen, februari 2017).</footnote><footnote>22 Uit een eerder onderzoek van de Europese Commissie bleek dat destijds (1998) 10% van de werkgelegenheid in de EU verloren ging door faillissementen veroorzaakt door een slechte voorbereiding op een bedrijfsopvolging. Gedurende de afgelopen decennia is hieraan veelvuldig gerefereerd om het belang van een tijdige en gedegen planning van een bedrijfsopvolging te benadrukken.</footnote><footnote>23 Zie noot 10 en 12. In dit verband is vermeldenswaard, dat in Duitsland een code voor goed bestuur in het familiebedrijf is uitgebracht die nadrukkelijk ingaat op de verantwoordelijkheden van de eigenaren (‘Inhaber’). Zie &lt;span class="italic"&gt;Kodex Familienunternehmen&lt;/span&gt;, 2003, http://www.kodex-fuer-familienunternehmen.de/.</footnote><footnote>24 Carlock, Ward (2001), p. 4 e.v.</footnote><footnote>25 Stafford et al (1999).</footnote><footnote>26 Zie voor een nadere bespreking van dit leerstuk onder meer Bruel et al (2008), p. 213-220.</footnote><footnote>27 Blondel et al (2005).</footnote><footnote>28 Geerlings et al (2009), p. 113-125.</footnote><footnote>29 Montemerlo, Ward (2005).</footnote><footnote>30 Kimmenade (2003), p. 89-114.</footnote><footnote>31 Zie onder meer het recent uitgekomen onderzoeksrapport van het Erasmus Centre for Family Business: &lt;span class="italic"&gt;Van Onschatbare Waarde(n), Immaterieel Erfgoed door Bedrijfsgeneraties heen&lt;/span&gt;, ECFB, 2017.</footnote><footnote>32 Idem 29 en 30.</footnote></footnotes><auteurs>mr. J.R. Geerlings</auteurs><published>2017-05-05 12:12:39</published><modified>2017-05-08 11:50:01</modified><editiondate>2017-05-05</editiondate><htmlpath>https://denhollander.info/artikel/14204</htmlpath></article>
</articles></edition>