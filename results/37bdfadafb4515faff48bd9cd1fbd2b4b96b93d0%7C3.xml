<edition><articles><article><jaar>1999</jaar><naam>Tijdschrift voor Agrarisch Recht</naam><uitgave>9</uitgave><aflevering>9</aflevering><searchword>TvAR 9/1999</searchword><id>5720</id><udhid>UDH:TvAR/5720</udhid><titel>Het wetsvoorstel Reconstructiewet concentratiegebieden(een goed begin is het halve werk ...)</titel><searchwords><searchword>TvAR 9/1999</searchword><searchword>UDH:TvAR/5720</searchword></searchwords><attachments><attachment><name>1999_nr 9_Artikel_Zevenbergen.pdf</name><extention>pdf</extention><url>https://denhollander.info/download/5652/ci</url></attachment></attachments><inleiding>1. Inleiding&#13;
Eind 1998 werd aan de Tweede Kamer aangeboden een wetsvoorstel Regels inzake de&#13;
reconstructie van de concentratiegebieden (Reconstructiewet concentratiegebieden,&#13;
afgekort Rwc).1 In dit artikel zullen wij dit wetsvoorstel aan een beschouwing onderwerpen.&#13;
2 Hoewel de doelstelling van de wet niet steeds dezelfde lijkt te zijn gebleven&#13;
– oorspronkelijk ging het om een reconstructie van de varkenshouderijen3, in het&#13;
wetsvoorstel is de zaak verbreed naar de concentratiegebieden als zodanig, terwijl in&#13;
de Nota Kracht en kwaliteit gesproken wordt over reconstructie van de zandgebieden4&#13;
– is de eerste aanleiding toch gelegen in de problemen in de varkenshouderij. De&#13;
Reconstructiewet maakte ook deel uit van het pakket maatregelen dat in de beroemde&#13;
brief van 10 juli 1997 werd aangekondigd. Al eerder trouwens werd de noodzaak&#13;
ingezien om te komen tot een herstructurering op regionale schaal, het versterken en&#13;
beëindigen van bedrijven, het opkopen van mestproductierechten en het verplaatsen&#13;
van bedrijven naar minder milieuhinderlijke locaties.5&#13;
Over de problemen in de varkenshouderij behoeven we op deze plaats niet uitgebreid&#13;
te spreken. Zij hebben betrekking op de ruimtelijke ordening, het dierenwelzijn,&#13;
de diergezondheid en het milieu. De Reconstructiewet beoogt onder meer&#13;
oplossingen te bieden voor ruimtelijke problemen en voor de problemen met betrekking&#13;
tot de diergezondheid.&#13;
Een tweede impuls voor de ontwerp-Reconstructiewet wordt gevormd door de&#13;
zogenaamde Herijkingsoperatie, die gericht is op een versnelling en vereenvoudiging&#13;
van de Landinrichtingswet.6 Een derde aspect van de Reconstructiewet betreft de&#13;
decentralisatieoperatie.7&#13;
Hier behandelen wij achtereenvolgens:&#13;
– de globale karakterisering van het wetsvoorstel (§ 2); – de hoofdpunten van de planvorming (§ 3), te weten:&#13;
• de reconstructiecommissie,&#13;
• de bestuursovereenkomst,&#13;
• het reconstructieplan,&#13;
• het uitvoeringsprogramma;&#13;
– de relatie met de ruimtelijke ordening (§ 4);&#13;
– de relatie met het milieubeleid (§ 5);&#13;
– de uitvoering van de reconstructie (§ 6), in het bijzonder:&#13;
• de coördinatie van besluitvorming,&#13;
• het gebruiksverbod,&#13;
• subsidies,&#13;
• de onteigening,&#13;
• de herverkaveling;&#13;
– de schadevergoeding en rechtsbescherming (§ 7).</inleiding><content>2. Globale karakterisering&#13;
De Reconstructiewet kent een meervoudige doelstelling. Allereerst richt de wet zich&#13;
op de bevordering van een goede ruimtelijke structuur van de concentratiegebieden,&#13;
in het bijzonder met betrekking tot landbouw, natuur, bos, landschap, recreatie,&#13;
water, milieu en infrastructuur. Daarnaast is zij bedoeld ter verbetering van een goed&#13;
woon-, werk- en leefklimaat en richt zij zich op de verbetering van de economische&#13;
structuur van deze concentratiegebieden (art. 4). De concentratiegebieden betreffen&#13;
de concentratiegebieden Zuid en Oost zoals deze zijn begrensd in bijlage B van de&#13;
Wet herstructurering varkenshouderij. Uit deze doelstelling blijkt dat de Reconstructiewet&#13;
zich niet alleen richt op het oplossen van de problematiek van de varkenshouderij&#13;
zoals de veterinaire kwetsbaarheid, maar onder andere ook op de aanpak van de&#13;
milieuproblematiek – zoals vermesting en verzuring – en op de realisering van doeleinden&#13;
uit het Structuurschema Groene Ruimte zoals de Ecologische hoofdstructuur&#13;
(EHS).8 Belangrijk blijft binnen de reconstructie het realiseren van varkensvrije&#13;
zones. Deze zones zouden zo gekozen moeten worden dat ze aansluiten bij bestaande&#13;
structuren, zoals infrastructuur en EHS. Bovendien zouden de zones zo gekozen&#13;
moeten worden dat de belasting van milieugevoelige gebieden daardoor wordt verminderd.&#13;
De keuze waar deze varkensvrije zones moeten komen, wordt door de provincies&#13;
gemaakt in de reconstructieplannen. Dit in tegenstelling tot de eerder gelekte&#13;
voorstellen, waar sprake was van goeddeels vanwege het Rijk voorgeschreven varkensvrije&#13;
corridors. Als tegenhanger van de varkensvrije zones wordt ook nog&#13;
gesproken over nieuwe of bestaande locaties die kansrijk zijn voor verdere ontwikkeling&#13;
van de landbouw in het algemeen en de veehouderij in het bijzonder. Deze locaties&#13;
zouden zelfs zo moeten worden ingepast dat de ontwikkelingsmogelijkheden van&#13;
de landbouw niet onevenredig worden ingeperkt.&#13;
De gedachte is dat door middel van specifieke inrichtingsmaatregelen, binnen de&#13;
context van bestaande regelgeving en beleid op de diverse genoemde beleidsterreinen,&#13;
het realiseren van deze doelstelling in samenhang kan worden aangepakt. De nieuwe wet biedt nu in feite een instrument om deze inrichtingsmaatregelen te kunnen realiseren,&#13;
namelijk door middel van reconstructie. In artikel 5 wordt beschreven dat&#13;
reconstructie een gecoördineerde en geïntegreerde planvorming omvat die na vaststelling&#13;
uitmondt in de uitvoering van maatregelen en voorzieningen conform het&#13;
reconstructieplan. Het gaat hierbij in ieder geval om maatregelen en voorzieningen&#13;
voor de verbetering van de ruimtelijke structuur om veterinaire risico’s als gevolg van&#13;
een hoge veedichtheid te verminderen en voor de verbetering van de kwaliteit van de&#13;
natuur, het landschap, het milieu en het water (art. 5). Kenmerkend voor deze maatregelen&#13;
en voorzieningen is dat deze elk meerdere doeleinden kunnen dienen, zodat&#13;
op geïntegreerde wijze de oplossing van de diverse problemen wordt aangepakt.9&#13;
Tot op zekere hoogte kan de voorgestelde Reconstructiewet concentratiegebieden&#13;
tot de speciale herinrichtingswetten10 gerekend worden, die naast de algemene Landinrichtingswet&#13;
de basis bieden voor de uitvoering van multisectoraal beleid in bepaalde&#13;
gebieden. Naast de op vrijwilligheid gebaseerde instrumenten die de overheid kan&#13;
inzetten om haar beleidsdoelstellingen te realiseren (stimuleren van bepaald gedrag,&#13;
het verstrekken van subsidies voor het doen of nalaten van bepaalde handelingen en&#13;
het op vrijwillige basis aankopen van bepaalde onroerende zaken) kenmerken deze&#13;
wetten zich door meer dwangmatige instrumenten om veranderingen in eigendomsen&#13;
gebruiksverhoudingen van onroerende zaken te brengen. Alle genoemde wetten&#13;
kennen daartoe de herverkaveling en – onder voorwaarden – de onteigening. De&#13;
voorgestelde Reconstructiewet concentratiegebieden kent daarnaast de mogelijkheid&#13;
tot het instellen van een gebruiksverbod.&#13;
Om de reconstructie vorm te geven, geeft de wet regels omtrent de inhoud en de&#13;
vaststellingsprocedure van het reconstructieplan en over de rechtsgevolgen daarvan.&#13;
Ten behoeve van de uitvoering worden coördinatiebepalingen gegeven voor de verlening&#13;
van de diverse benodigde vergunningen. Daarnaast biedt de wet de mogelijkheid&#13;
van herverkaveling van gronden binnen de concentratiegebieden op basis van het op te&#13;
stellen ruilplan. Uiteindelijk komt dan ook de verdelingsregeling van de kosten aan bod.&#13;
3. De planvorming&#13;
3.1. Planvormingsfase&#13;
De reconstructiewet kent geen verzoek tot reconstructie, maar stelt dat in de concentratiegebieden&#13;
een reconstructie plaatsvindt op grond van deze wet (art. 4). Daarbij&#13;
kan het concentratiegebied in een of meer reconstructiegebieden worden opgedeeld.&#13;
De planvormingsfase begint dus met het opstellen van het reconstructieplan. Ter&#13;
voorbereiding daarvan dienen eerst twee andere zaken geregeld te zijn. Ten eerste dienen&#13;
provinciale staten (PS) voor elk concentratiegebied een of meer reconstructiecommissies&#13;
in te stellen (art. 6 lid 1). Ten tweede dienen gedeputeerde staten (GS)&#13;
voorafgaand aan het opstellen van het ontwerp-reconstructieplan een bestuursovereenkomst&#13;
te sluiten met de besturen van de betrokken gemeenten en waterschappen&#13;
(art. 14 lid 2). 3.2. Reconstructiecommissie&#13;
Een van de belangrijke uitgangspunten van de reconstructie is participatie van betrokkenen&#13;
uit de streek waar de reconstructie gaat plaatsvinden. Vandaar dat de wet richtlijnen&#13;
geeft voor het opzetten van een structuur waarmee de inbreng vanuit het&#13;
gebied is gewaarborgd. Een belangrijk onderdeel van die structuur zal of zullen de&#13;
reconstructiecommissie(s) zijn.&#13;
Artikel 6 Rwc schrijft voor dat PS voor elk concentratiegebied een of meer reconstructiecommissies&#13;
instellen. Een reconstructiecommissie is een commissie als bedoeld&#13;
in hoofdstuk V van de Provinciewet. Dit betekent dat de commissie – in tegenstelling&#13;
tot de landinrichtingscommissie – een orgaan van de provincie is en dat PS grote vrijheid&#13;
hebben in het bepalen van de taken, bevoegdheden en samenstelling van de commissie.&#13;
Artikel 7 Rwc schrijft wel voor dat uit elk van de volgende geledingen ten&#13;
minste een lid in de reconstructiecommissie zitting heeft: gemeenten, waterschappen,&#13;
landbouw, natuur en landschap, milieu en recreatie. De ministers van Landbouw,&#13;
Natuurbeheer en Visserij (LNV) en van Volkshuisvesting, Ruimtelijke Ordening en&#13;
Milieubeheer (VROM) voegen ieder een adviseur toe en GS voegen een adviseur toe&#13;
vanuit het Kadaster (art. 7 leden 4 en 5 Rwc). De Dienst Landelijk Gebied ondersteunt&#13;
GS en de reconstructiecommissie (art. 8 Rwc).&#13;
In het reconstructieplan wordt het reconstructiegebied begrensd, dus per reconstructiegebied&#13;
geldt één plan. De wet trekt deze één-op-één-verhouding tussen het&#13;
gebied en het plan niet expliciet door naar de commissie. Het lijkt derhalve mogelijk&#13;
binnen een reconstructiegebied twee lagen van reconstructiecommissies in te stellen,&#13;
een op provinciaal niveau en een aantal op regionaal niveau.&#13;
De besluitvorming over de samenstelling en bevoegdheden van de reconstructiecommissies&#13;
is verre van eenvoudig. De wet geeft het provinciaal bestuur veel vrijheid,&#13;
hetgeen betekent dat veel keuzes moeten worden gemaakt. Criteria, voortvloeiend uit&#13;
wensen ten aanzien van effectiviteit en efficiency, het creëren van draagvlak, alsmede&#13;
de juridische randvoorwaarden strijden om voorrang in het afwegingsproces. Hier&#13;
komt nog eens bij dat er nog veel onzekerheden bestaan over het karakter van het&#13;
reconstructieplan: zal het lijken op een streekplan, een landinrichtingsplan, een&#13;
milieubeleidsplan, een waterhuishoudingsplan of een bestemmingsplan, of heeft het&#13;
van allemaal wat? En ook over de uitvoeringsfase bestaan nog veel onzekerheden: hoe&#13;
zal de financiering precies geschieden, wat voor soort maatregelen zullen genomen&#13;
moeten worden?&#13;
Beoogde invulling in Noord-Brabant&#13;
In de provincie Noord-Brabant is de gedachtevorming over het instellen van een of&#13;
meer reconstructiecommissies in volle gang. Hierna volgt een weergave van de ontwikkeling&#13;
van ideeën, waarbij aangetekend wordt dat nog geen besluitvorming heeft&#13;
plaatsgevonden.&#13;
Waarschijnlijk zal worden gekozen voor een gelaagde structuur van reconstructiecommissies:&#13;
één commissie op provinciaal niveau en zeven regionale commissies.&#13;
Deze keuze hangt mede samen met de omvang van het Brabantse deel van het concentratiegebied&#13;
Zuid. Als de wet in werking treedt, zal gestart worden met het opstellen&#13;
van een globaal en strategisch reconstructieplan, waarbij het hele Brabantse deel&#13;
van het concentratiegebied Zuid als reconstructiegebied wordt begrensd. In dit plan zullen de varkensvrije zones en de kwetsbare en meest kwetsbare gebieden (zogenaamde&#13;
A- en B-gebieden) worden aangegeven en zullen voor alle relevante onderwerpen&#13;
de hoofdlijnen van beleid worden weergegeven. Tevens zullen uitwerkingsopdrachten&#13;
geformuleerd worden, waarmee de regionale commissies aan de slag kunnen. Zij stellen&#13;
voor hun eigen regio een uitwerkingsplan op dat na bekendmaking deel zal uitmaken&#13;
van het reconstructieplan (zie § 3.5). De uitwerkingsplannen zullen concrete uitwerkingen&#13;
zijn van het eerste plan. Zij zullen veel lijken op de – in het kader van het gebiedsgericht&#13;
beleid opgestelde – gebiedsvisies en op de huidige landinrichtingsplannen.&#13;
Bij het aanwijzen van de regio’s zal naar verwachting zo veel mogelijk aansluiting&#13;
gezocht worden bij bestaande begrenzingen zoals die van gemeenten, ZLTO-kringen,&#13;
gebieden waar streekcommissies actief zijn en bestaande samenwerkingsverbanden&#13;
van gemeenten. Tevens wordt ernaar gestreefd gebieden waar landinrichting plaatsvindt&#13;
in één regio te houden. De streekcommissies zullen, voor zover wenselijk, ten&#13;
behoeve van de reconstructie worden omgevormd tot regionale reconstructiecommissies.&#13;
Hiertoe zullen de samenstelling en taak van deze commissies aangepast moeten&#13;
worden. Voor de landinrichtingscommissies wordt zo veel mogelijk naar continuïteit&#13;
gestreefd. Hierbij kan echter de overgangsbepaling van artikel 97 Rwc roet in het eten&#13;
gooien. Als deze bepaling onverkort in werking treedt, zal een aantal landinrichtingsprojecten&#13;
volgens het in de Reconstructiewet beschreven herverkavelingsregime verder&#13;
worden afgewikkeld. Hierdoor komt van continuïteit voor de landinrichtingscommissie&#13;
niet veel terecht. Zolang geen duidelijkheid bestaat over de inhoud van de&#13;
in het tweede lid van artikel 97 Rwc genoemde ministeriële regeling, kan moeilijk een&#13;
beeld geschetst worden van de toekomst van de landinrichtingsprojecten die volgens&#13;
het eerste lid niet ongewijzigd kunnen doorlopen.&#13;
In de planvormingsfase zullen de reconstructiecommissies een adviserende functie&#13;
hebben, maar wel van een zodanig groot gewicht dat de commissies in feite de plannen&#13;
opstellen en de formele vaststellingsprocedure bij de provincie plaatsvindt, waarbij&#13;
het product van de commissie als zeer zwaarwegend advies geldt.&#13;
Na de bekendmaking van een plan kan de uitvoeringsfase van start. De gedachtevorming&#13;
over de organisatiestructuur in de uitvoeringsfase is minder ver gevorderd&#13;
dan die over de fase van planvorming. In Noord-Brabant zal de uitvoering van het&#13;
reconstructieplan waarschijnlijk worden gecoördineerd door de regionale reconstructiecommissies.&#13;
Deze commissies staan hiertoe voldoende dicht bij de praktijk in de&#13;
regio. De regionale reconstructiecommissie zal op basis van het uitvoeringsprogramma&#13;
taken toedelen aan ad hoc in te stellen uitvoeringscommissies.&#13;
Formeel zijn GS verantwoordelijk voor de uitvoering van het reconstructieplan.&#13;
Wil men echter de afstand tussen besluitvormer en de regio niet te groot laten zijn,&#13;
dan lijkt het zinvol uitvoerende bevoegdheden over te dragen aan de regionale reconstructiecommissies.&#13;
Dit maakt het echter noodzakelijk dat de commissies bestuurscommissie&#13;
als bedoeld in de artikelen 81 en 82 van de Provinciewet zijn. Aan een&#13;
adviescommissie kunnen geen bevoegdheden worden overgedragen. Met het instellen&#13;
van bestuurscommissies bestaat op provinciaal niveau nauwelijks of geen ervaring.11&#13;
Het provinciaal bestuur wil zijn verantwoordelijkheid voor de reconstructie kunnen&#13;
waarmaken en dus bestaat er enige huiver voor het in het leven roepen van organisaties die zelfstandig kunnen optreden. De commissies zullen weliswaar deel uitmaken&#13;
van de provinciale organisatie en ze zullen over hun functioneren verantwoording&#13;
schuldig zijn aan het provinciaal bestuur, maar toch bestaat de vrees dat de commissies,&#13;
als ze als bestuurscommissie worden ingesteld, in grote mate een eigen koers zullen&#13;
varen. Hierbij bestaat met name het risico dat de samenhang in de te nemen maatregelen&#13;
in het hele reconstructiegebied verloren gaat.&#13;
3.3. Bestuursovereenkomst&#13;
Gemeenten en waterschappen spelen bij de opstelling en uitvoering van het reconstructieplan&#13;
een speciale rol. Met hen zullen afspraken gemaakt worden over hun&#13;
afvaardiging naar de reconstructiecommissie(s) en zullen bestuursovereenkomsten&#13;
worden gesloten over hun verdere rol bij het opstellen en uitvoeren van het reconstructieplan&#13;
(art. 7 lid 2 en art. 14 lid 2 Rwc). In deze bestuursovereenkomst dient&#13;
enerzijds de betrokkenheid van deze organen bij de planvorming en de uitvoering van&#13;
de reconstructie geregeld te worden en anderzijds de afstemming met de procedures&#13;
van de planvormen in het kader van de ruimtelijke ordening. Deze bestuursovereenkomst&#13;
is in de wet opgenomen om voor het verloop van het reconstructieproces&#13;
waarborgen te creëren waardoor gemeenten en waterschappen voldoende in de&#13;
besluitvorming betrokken kunnen worden.12 Men kan ook zeggen dat de bestuursovereenkomst&#13;
een compensatie inhoudt voor het verlies van bevoegdheden van lagere&#13;
overheden in het kader van bijvoorbeeld de ruimtelijke ordening (zie § 4).&#13;
Dit zijn natuurlijk mooie gedachten, maar geheel duidelijk is de regeling van artikel&#13;
14 lid 2 intussen niet. Ten eerste lijkt niet duidelijk waarover nu precies afspraken&#13;
moeten worden gemaakt. Gaat het daarbij slechts om het besluitvormingsproces,&#13;
zoals de toelichting13 suggereert, of gaat het ook om de inhoud? In de tweede plaats is&#13;
de bepaling imperatief geformuleerd. Naar onze mening betekent dit dat indien geen&#13;
overeenkomst tot stand komt, ook geen ontwerp-reconstructieplan kan worden&#13;
opgesteld. Dit lijkt niet de bedoeling, want het zou immers betekenen dat gemeenten&#13;
in feite kunnen dicteren wat in de overeenkomst wordt opgenomen. In de derde&#13;
plaats is niet geregeld wat de gevolgen zijn als de overeenkomst niet wordt nageleefd.&#13;
Welke juridische consequenties vloeien daaruit voort? Zal een rechter een reconstructieplan&#13;
dat niet (geheel) volgens de afspraken in de bestuursovereenkomst tot stand&#13;
gekomen is, vernietigen? Zoals meer in het algemeen de figuur van de bestuursovereenkomst&#13;
onduidelijk is, is dat ook hier het geval. Artikel 14 lid 2 is een betrekkelijk&#13;
onbezonnen poging om vooruit te lopen op de meer algemene discussie over&#13;
bestuursovereenkomsten.14&#13;
3.4. Procedure voor het reconstructieplan&#13;
GS stellen binnen negen maanden na de inwerkingtreding van de wet een ontwerpreconstructieplan&#13;
op (art. 14 lid 1). Op deze voorbereiding van het reconstructieplan is, met enkele aanpassingen, de uitgebreide openbare voorbereidingsprocedure van de&#13;
Algemene wet bestuursrecht (Afdeling 3.5.6 Awb) van toepassing. Het ontwerpreconstructieplan&#13;
wordt vier weken ter inzage gelegd en een ieder heeft vier weken de&#13;
mogelijkheid om bedenkingen in te dienen.&#13;
PS stellen het reconstructieplan vast (art. 16 lid 1). Indien zij dit niet binnen de&#13;
gestelde termijn doen, kunnen de ministers van LNV en VROM zelf het reconstructieplan&#13;
vaststellen (art. 16 lid 3). Het reconstructieplan dient vervolgens door beide&#13;
ministers goedgekeurd te worden (art. 17), waardoor het kan worden getoetst aan het&#13;
rijksbeleid.15 Indien deze goedkeuring wordt onthouden, dienen PS een nieuw reconstructieplan&#13;
vast te stellen binnen een door de ministers gestelde termijn, waarna weer&#13;
goedkeuring nodig is. Ook hier geldt dat wanneer PS niet binnen de gestelde termijn&#13;
het plan vaststellen, de ministers dit kunnen doen.&#13;
3.5. De inhoud van het reconstructieplan&#13;
Bij het opstellen van het reconstructieplan dienen de aangegeven rijksuitgangspunten16&#13;
in acht genomen te worden (art. 9). Hierin worden nadere specificaties gegeven&#13;
over de omvang en de ligging van de vereiste varkensvrije zones. Ook geven deze uitgangspunten&#13;
inhoudelijke aanwijzingen voor het reconstructieplan met betrekking&#13;
tot milieu, water, natuur en landschap. Zo dienen bijvoorbeeld binnen het plan de&#13;
verschillende onderdelen van de EHS aangegeven te worden en de milieueffecten&#13;
daarop als gevolg van het reconstructieplan. Voor de verdroogde of voor verdroging&#13;
gevoelige gebieden dient aangegeven te worden welke maatregelen ter herstel of verbetering&#13;
voorzien zijn. In het reconstructieplan dienen ook de maatregelen en voorzieningen&#13;
aan de orde te komen om de negatieve invloed van de intensieve veehouderij&#13;
op natuur en landschap te keren.&#13;
De feitelijke inhoud van het reconstructieplan wordt geregeld in artikel 11 en vertoont&#13;
gelijkenis met de inhoud van een landinrichtingsplan. Zo dienen onder meer&#13;
aan de orde te komen de begrenzing, een beschrijving van de bestaande toestand, de&#13;
aanduiding van de meest gewenste ontwikkeling van het reconstructiegebied en een&#13;
weergave van de te treffen maatregelen en voorzieningen en de te verwachten gevolgen&#13;
daarvan. Maar ook de globale raming van de kosten en een tijdschema voor de&#13;
uitvoering van die maatregelen en voorzieningen horen in het reconstructieplan thuis.&#13;
Bovendien worden de te verwerven onroerende zaken en de te onteigenen percelen of&#13;
opstallen aangegeven. De bijgaande kaarten geven onder andere de varkensvrije zone&#13;
en de veeontwikkelingsgebieden weer.&#13;
Daarnaast kan in het reconstructieplan de uitwerkingsmogelijkheid opgenomen&#13;
worden. Dit biedt de mogelijkheid om in een latere fase de planvorming tot op perceelsniveau&#13;
ter hand te nemen, waardoor de benodigde flexibiliteit in het planvormingsproces&#13;
wordt ingebouwd. Het plan richt zich op een periode van maximaal&#13;
twaalf jaar, terwijl een vierjaarlijkse beschouwing op eventuele aanpassing op beleidsprioriteiten&#13;
vereist wordt (art. 12). Van belang voor de doorwerking naar de ruimtelijke ordening is dat in het reconstructieplan&#13;
opgenomen wordt in hoeverre het afwijkt van vigerende streek- en&#13;
bestemmingsplannen (art. 11 lid 5).&#13;
3.6. De rechtsgevolgen van het reconstructieplan&#13;
Het reconstructieplan brengt verschillende rechtsgevolgen met zich. Dat begint al&#13;
met de terinzagelegging van het ontwerp-reconstructieplan. Vanaf dat moment is het&#13;
verboden handelingen te verrichten die de verwezenlijking van het reconstructieplan&#13;
ernstig belemmeren (art. 36 lid 1). Dit verbod duurt totdat het reconstructieplan verwezenlijkt&#13;
is. Wel kunnen GS hiervoor ontheffing verlenen.&#13;
Is het reconstructieplan bekendgemaakt, dan mogen vanaf dat moment eigenaren&#13;
en gebruiksgerechtigden geen handelingen meer verrichten of bij een normale&#13;
bedrijfsvoering vereiste handelingen nalaten die de waarde van hun onroerende zaken&#13;
zouden veranderen. Ook hiervoor kan door GS ontheffing worden verleend (art. 36&#13;
lid 3).&#13;
3.7. Het uitvoeringsprogramma&#13;
Voor de uitvoering van een reconstructieplan stellen GS voor dat plan een uitvoeringsprogramma&#13;
vast. De wet schrijft geen termijnen voor de uitvoering voor, maar in&#13;
het uitvoeringsprogramma dient wel een tijdvak voor de uitvoering aangegeven te&#13;
worden. Bovendien moet zo nauwkeurig mogelijk beschreven worden welke activiteiten&#13;
voor dat tijdvak voorgenomen zijn, welke kosten die met zich brengen en op&#13;
welke wijze de financiering daarvan zal gaan plaatsvinden (art. 31). De wet koppelt&#13;
aan dit uitvoeringsprogramma een vereiste van een bestuursovereenkomst, dit keer&#13;
tussen de ministers van LNV en van VROM en in ieder geval GS. Dit betekent dat&#13;
ook andere partijen hierin kunnen participeren. In deze bestuursovereenkomst worden&#13;
afspraken tussen deze partijen vastgelegd over ieders beleid ter realisatie, ieders&#13;
bijdrage aan de financiering, de manier van voortgangsbewaking en van evaluatie van&#13;
het uitvoeringsprogramma (art. 33). Hetgeen hiervoor gezegd is over de bestuursovereenkomst&#13;
van artikel 14, geldt ook hier weer. De verschaffing van de rijksmiddelen&#13;
aan de reconstructie verloopt via het Groenfonds. Binnen het aangegeven tijdvak&#13;
dienen GS elke twee jaar te bezien of er wijzigingen van het uitvoeringsprogramma&#13;
noodzakelijk zijn (art. 32). Indien dit aan de orde is, moet ook bekeken worden of dit&#13;
leidt tot aanpassing van de bestuursovereenkomst (art. 34).&#13;
4. Reconstructie en ruimtelijke ordening&#13;
4.1. Hoofdlijn&#13;
Uitgangspunt is dat het reconstructieplan leidend zal zijn voor de inhoud van het&#13;
planologisch beleid. Ter ondersteuning van een slagvaardige uitvoering van het reconstructieplan&#13;
formuleert het ontwerp een doorwerkingsregeling voor dit in het reconstructieplan&#13;
geformuleerd planologisch beleid naar het streekplan en naar het bestemmingsplan.&#13;
Indien in het reconstructieplan planologisch beleid wordt vastgelegd in&#13;
afwijking van een geldend streekplan, dan geldt de vaststelling van het reconstructieplan als besluit tot herziening van dat streekplan (art. 16 lid 2). Ten aanzien van het&#13;
bestemmingsplan gaat het wetsontwerp ervan uit dat toepassing van de doorwerkingsregeling&#13;
eigenlijk niet nodig zou moeten zijn.17 Het planvormingsproces voor&#13;
het reconstructieplan zou zodanig moeten zijn dat gemeenten tijdig hun bestemmingsplan&#13;
kunnen aanpassen aan de reconstructie. Bovendien is het de bedoeling dat&#13;
de gemeenten intensief bij de voorbereiding zijn betrokken. Maar als het niet lukt om&#13;
op basis van consensus en samenwerking een en ander geregeld te krijgen, dan voorziet&#13;
de wet in een ingrijpende doorwerkingsregeling, waarbij het primaat bij het&#13;
reconstructieplan ligt. Onderstaand wordt die doorwerkingsregeling naar bestemmingsplannen&#13;
besproken. Vervolgens wordt bekeken aan welke inhoudelijke eisen&#13;
een reconstructieplan zou moeten voldoen wil het geschikt zijn voor directe doorwerking.&#13;
Ten slotte wordt bekeken of het niet toepassen van artikel 27, dat immers&#13;
volgens de Memorie van Toelichting als uiterste middel gezien moet worden, eigenlijk&#13;
wel uitvoerbaar is.&#13;
4.2. Regeling ten aanzien van bestemmingsplannen&#13;
Op grond van de artikelen 11 lid 6 en 27 Rwc wordt in het reconstructieplan aangegeven&#13;
voor welke gebieden het plan geldt als een voorbereidingsbesluit uit artikel 21&#13;
Wet op de Ruimtelijke Ordening (WRO) en, eventueel, als een vrijstelling als genoemd&#13;
in artikel 19 WRO. Artikel 19 lid 4 Rwc bevat een analoge bepaling voor een uitwerkingsplan.&#13;
Het voorbereidingsbesluit geldt totdat een bestemmingsplan dat overeenstemt&#13;
met het reconstructieplan van kracht is. De aanhoudingsplicht van artikel 50&#13;
Woningwet geldt niet voor aanvragen om een bouwvergunning die worden ingediend&#13;
ter uitvoering van het reconstructieplan. Tevens is in artikel 27 bepaald dat een eventueel&#13;
aanlegvergunningvereiste uit het bestaande bestemmingsplan niet geldt voor&#13;
werkzaamheden ter uitvoering van het reconstructieplan (art. 27 lid 4). Daarnaast zijn&#13;
ook de voorschriften uit een leefmilieuverordening niet van toepassing verklaard,&#13;
voor zover deze niet in overeenstemming zijn met het reconstructieplan (art. 27 lid 5).&#13;
Het reconstructieplan werkt dus rechtstreeks door in het gemeentelijk planologisch&#13;
beleid. Immers, vanaf het moment dat het reconstructieplan van kracht is&#13;
(bekendgemaakt op grond van art. 28), gelden voor de daartoe aangewezen gebieden&#13;
als een voorbereidingsbesluit en, indien nodig, als een vrijstellingsregeling. Het beslissen&#13;
op aanvragen om bouwvergunning wordt onmiddellijk beïnvloed door het reconstructieplan.&#13;
Wordt voor een deel van het reconstructiegebied in het plan alleen een&#13;
voorbereidingsbesluit genomen, dan worden in principe alle aanvragen om bouwvergunning&#13;
aangehouden of geweigerd. Verlenen kan alleen als het vigerend bestemmingsplan&#13;
en het reconstructieplan met elkaar in overeenstemming zijn en het bouwplan&#13;
dient ter uitvoering van het reconstructieplan. Voor zover wel strijd bestaat tussen&#13;
het bestemmingsplan en het reconstructieplan, geldt het reconstructieplan als een&#13;
vrijstelling ex artikel 19 WRO. Deze combinatie van voorbereidingsbesluit en vrijstelling&#13;
heeft tot gevolg dat vergunning kan worden verleend voor gewenste bouwactiviteiten,&#13;
ook al zijn ze in strijd met het vigerend bestemmingsplan. Aanvullende voorwaarde hierbij is wel dat het bouwplan dient ter uitvoering van het reconstructieplan.&#13;
In dat geval geldt de aanhoudingsplicht ex artikel 50 Woningwet niet.&#13;
Maken gemeenten na de vaststelling van het reconstructieplan een nieuw bestemmingsplan,&#13;
dan staat daarbij geen rechtsbescherming open tegen de onderdelen van&#13;
dat plan die voortvloeien uit het reconstructieplan. De gedachte is dat die bezwaren&#13;
bij de rechtsgang tegen het reconstructieplan zelf naar voren kunnen komen (art. 29&#13;
lid 3).&#13;
Voor verzoeken om planschade tegen wijziging van het planologisch regime,&#13;
voortvloeiend uit het reconstructieplan, komt artikel 30 Rwc in de plaats van artikel 49&#13;
WRO.&#13;
De regeling in de ontwerp-Reconstructiewet, die neerkomt op een vergaande&#13;
amputatie van gemeentelijke planologische bevoegdheden, vertoont veel overeenkomsten&#13;
met de wijziging van de Tracéwet die thans in voorbereiding is en eveneens&#13;
met de gedachten over een zogenaamde Rijksprojectenprocedure.18&#13;
4.3. Consequenties voor de inhoud van het reconstructieplan&#13;
Indien PS gebruik willen maken van de doorwerkingsregeling, dan zullen ze in het&#13;
reconstructieplan de gebieden moeten aanwijzen waarvoor artikel 27 zal worden toegepast.&#13;
Voor deze gebieden zal het verschil tussen het geldend bestemmingsplan en&#13;
het in het reconstructieplan omschreven planologisch beleid expliciet moeten worden&#13;
gemaakt. Tevens zal het vanwege de duidelijkheid gewenst zijn een voorbereidingsbesluit&#13;
en eventueel ook een vrijstellingsregeling te formuleren. Het reconstructieplan&#13;
zal in dat geval aan dezelfde inhoudelijke eisen moeten voldoen als een gemeentelijk&#13;
voorbereidingsbesluit dan wel een vrijstellingsbesluit op basis van artikel 19 WRO.19&#13;
Vanwege de rechtsbeschermingsregeling uit artikel 29 lid 3 is geen inspraak of&#13;
beroep mogelijk tegen die onderdelen van een bestemmingsplan die voortvloeien uit&#13;
een bekendgemaakt reconstructieplan. Om te voorkomen dat tegen bepaalde onderdelen&#13;
van het planologisch regime geen rechtsbescherming mogelijk zal zijn, is het&#13;
nodig dat in het reconstructieplan het volledige planologisch regime wordt weergegeven.&#13;
Dit wil niet zeggen dat in alle gevallen waarin artikel 27 Rwc wordt toegepast het&#13;
reconstructieplan eruit moet zien als een bestemmingsplan. Dit hangt af van de&#13;
inhoud van het geldend bestemmingsplan. Is sprake van een modern plan, dan kan&#13;
waarschijnlijk worden volstaan met aanpassingen op onderdelen. Is evenwel sprake&#13;
van een verouderd plan, dan zal het reconstructieplan aan alle inhoudelijke eisen van&#13;
een bestemmingsplan moeten voldoen. Blijkens de toelichting kan het reconstructieplan&#13;
ook globalere planologische noties bevatten.20 Deze zullen pas na nadere uitwerking&#13;
kunnen doorwerken in een bestemmingsplan.&#13;
Gaat men uit van planvorming waarbij eerst een globaler plan op provinciaal&#13;
niveau wordt gemaakt, gevolgd door uitwerkingsplannen op regionaal niveau, dan zal&#13;
waarschijnlijk het globale plan qua inhoud veel weg hebben van een streekplan en niet geschikt zijn voor doorwerking als bedoeld in artikel 27 Rwc. Het uitwerkingsplan&#13;
zal dan als basis de doorwerkingsregeling bevatten.&#13;
4.4. Uitvoerbaarheid parallelle aanpassing&#13;
Zoals gezegd is het de bedoeling dat in de meeste gevallen geen gebruik zal worden&#13;
gemaakt van de regeling voor planologische doorwerking. Voorbereiding van het&#13;
reconstructieplan in bestuurlijke harmonie zou zulks overbodig moeten maken. Ook&#13;
vanuit de Tweede Kamer worden signalen afgegeven dat het primaat van het bestemmingsplan&#13;
eigenlijk niet mag worden aangetast.21 Ook voor de Tweede Kamer is&#13;
evenwel niet duidelijk hoe de procedures tot het vaststellen van het reconstructieplan&#13;
en het herzien van het bestemmingsplan parallel kunnen lopen, hoewel dit eigenlijk&#13;
de ideale situatie zou zijn.&#13;
Kunnen beide procedures in ongeveer een jaar worden doorlopen (het eerste&#13;
reconstructieplan moet immers negen maanden na het van kracht worden van de&#13;
Reconstructiewet in ontwerp klaar zijn)? Stel dat de doorlooptijd van de procedure&#13;
geen probleem zou zijn, dan komt de inhoudelijke afstemming om de hoek kijken.&#13;
Parallelschakeling veronderstelt immers dat van aanvang af duidelijk is welke&#13;
gemeenten hun bestemmingsplan zullen moeten aanpassen en wat de inhoud van de&#13;
aanpassing zal zijn. Indien men de inspraak op het ontwerp-reconstructieplan recht&#13;
wil doen, moet het mogelijk zijn wijzigingen in het plan aan te brengen naar aanleiding&#13;
van de ingekomen reacties. Dit kan ertoe leiden dat bijvoorbeeld een in gemeente&#13;
X gepland veeontwikkelingsgebied opschuift en terechtkomt in gemeente Y of in&#13;
beide gemeenten. Men neemt de inspraak niet serieus als in de ontwerpfase al is vastgelegd&#13;
welke gebieden te maken zullen krijgen met planologische wijzigingen. Juist&#13;
omdat het reconstructieplan het grondgebied van meerdere gemeenten bestrijkt en de&#13;
reconstructie samenhangende oplossingen voor samenhangende problemen beoogt te&#13;
geven, is het zeer ongewenst de planvorming voor een onderdeel in een te vroeg stadium&#13;
in feite te beklinken. Pas als het reconstructieplan klaar is, is duidelijk welk&#13;
bestemmingsplan in welk opzicht aanpassing behoeft.&#13;
Gaat men het bestemmingsplan aanpassen nadat het reconstructieplan is bekendgemaakt,&#13;
dan treedt groot tijdverlies op voor de uitvoering van het reconstructieplan,&#13;
hetgeen in het voorstel als zeer ongewenst wordt gekwalificeerd.&#13;
Stel: een gemeente besluit, ondanks bovenomschreven risico, het bestemmingsplan&#13;
buitengebied te herzien ten behoeve van een veeontwikkelingsgebied. De gemeente&#13;
neemt zelf vast een voorbereidingsbesluit en begint met de herziening van het&#13;
bestemmingsplan. In nauw overleg met de schrijvers van het reconstructieplan wordt&#13;
een ontwerp-herziening bestemmingsplan opgesteld. Op de herziening van het&#13;
bestemmingsplan zal inspraak mogelijk zijn en tegen het vastgestelde plan kan men in&#13;
beroep (art. 29 lid 3 Rwc niet van toepassing). Aangezien de inhoud van het bestemmingsplan&#13;
uiteindelijk in overeenstemming met het reconstructieplan zal moeten zijn,&#13;
is het de vraag of er ruimte is voor een echte planologisch afweging binnen de gemeente.&#13;
Voor insprekers is deze gang van zaken evenmin ideaal. Besluitvorming over hetzelfde&#13;
onderwerp in parallelle procedures zal waarschijnlijk tot verwarring leiden. Het bestemmingsplan is formeel het stuk waarin de rechten en plichten worden vastgelegd.&#13;
Maar de echte, inhoudelijke discussie vindt grotendeels elders plaats, namelijk&#13;
bij de vaststelling van het reconstructieplan. Men zal zich dus genoodzaakt zien met&#13;
inhoudelijk dezelfde inbreng op diverse fronten discussie te voeren. In de beroepsfase&#13;
spelen dezelfde bezwaren.&#13;
Als dan de herziening van het bestemmingsplan uiteindelijk klaar is, kan de&#13;
gemeente nog eens de rekening gepresenteerd krijgen die eigenlijk bij de provincie&#13;
thuishoort. Immers, de verzoeken om planschade worden volgens artikel 49 WRO&#13;
afgehandeld en niet volgens artikel 30 Rwc.&#13;
Overziet men de doorwerkingsregeling in combinatie met de verwachte gang van&#13;
zaken bij het opstellen van het reconstructieplan, dan is het maar zeer de vraag of een&#13;
gemeente beter af is door te kiezen voor aanpassing van het bestemmingsplan, gelijktijdig&#13;
met het opstellen van het reconstructieplan. Gebruik maken van de doorwerkingsregeling,&#13;
niet als sanctie maar als praktisch hulpmiddel om planvorming efficiënt&#13;
te laten verlopen, zou weleens de meest voor de hand liggende weg kunnen zijn.&#13;
Deze bezwaren tegen de ‘vrijwillige’ parallelschakeling nemen niet weg dat een en&#13;
ander als ideaal nog steeds overeind blijft. Noodzakelijk is dan wel dat die parallelschakeling&#13;
ook wettelijk geregeld wordt. Het ligt voor de hand daarvoor nog maar&#13;
weer eens te verwijzen naar de operationele gebiedsaanwijzing.&#13;
5. Reconstructie en milieu&#13;
Het wetsvoorstel bevat – anders dan ten aanzien van de ruimtelijke ordening – geen&#13;
bepalingen voor de afstemming van de reconstructie op het milieubeleid (dan wel&#13;
andersom). Kennelijk zijn de bestaande milieuregels minder gemakkelijk te amputeren&#13;
dan de regels voor de ruimtelijke ordening. De Memorie van Toelichting merkt&#13;
hierover op dat ook bij de uitvoering van reconstructieplannen de bestaande milieuhygiënische&#13;
kaders van kracht blijven.22 Deze kaders worden met name gevormd&#13;
door de Richtlijn veehouderij en stankhinder (voor de normering op het punt van&#13;
stank) en de Interimwet ammoniak en veehouderij (voor de normering op het punt&#13;
van ammoniakdepositie). Indien deze ‘kaders’ onveranderd blijven, zou de reconstructie&#13;
weleens totaal kunnen vastlopen, met name voor wat betreft de zogenaamde&#13;
veeontwikkelingsgebieden.23 Zij zijn immers van dien aard dat juist in de concentratiegebieden&#13;
nauwelijks nog nieuwe vergunningen of uitbreidingsvergunningen kunnen&#13;
worden verleend. In het voortraject van de Reconstructiewet is nog wel gesproken&#13;
over een aangepast stank- en ammoniakbeleid, maar bij het ontwerp is daarvan&#13;
geen sprake meer. Eventuele aanpassingen moeten komen van een wijziging van de&#13;
geldende algemene regels.&#13;
De Memorie van Toelichting licht een tipje van de sluier op. Ten aanzien van geurhinder&#13;
wordt volstaan met de aankondiging van een nieuwe richtlijn. Die was toch al&#13;
nodig omdat de richtlijn van 1996 door een aantal uitspraken van de Afdeling&#13;
bestuursrechtspraak van de Raad van State (ABRvS) onderuit is gehaald en in feite nu gewerkt moet worden met de (strengere) brochure van 1985. Men zal dus al blij&#13;
mogen zijn dat de verworvenheden van 1996 weer kunnen gaan gelden. Een verdergaande&#13;
versoepeling ten behoeve van de reconstructie wordt in de Memorie van Toelichting&#13;
niet in het vooruitzicht gesteld.24 Wel wordt toegezegd dat de resultaten van&#13;
de vormgeving van het nieuwe stankinstrumentarium voorafgaand aan de mondelinge&#13;
behandeling van het wetsvoorstel aan de Tweede Kamer ter beschikking worden gesteld.&#13;
Voor wat betreft het ammoniakbeleid25 wordt vooruitgezien naar een herziening&#13;
daarvan, waarbij het depositiebeleid wordt vervangen door een emissiebeleid. Dat&#13;
beleid komt neer op het stellen van generieke eisen aan de wijze van aanwending van&#13;
dierlijke meststoffen, de mestopslag en de huisvesting van dieren (emissiearme stallen).&#13;
Daarnaast worden slechts de gebieden in de EHS extra beschermd. Dit komt&#13;
neer op:&#13;
– geen nieuwvestiging binnen een zone van 500 m rond de EHS;&#13;
– geen uitbreiding in een zone van 250 m rond de ‘meest kwetsbare’ delen van de&#13;
EHS;&#13;
– een beperking van de verhandelbaarheid van dierrechten in een zone van 250-500&#13;
m rond de ‘meest kwetsbare’ EHS en in een zone van 500 meter rond de ‘kwetsbare’&#13;
EHS.&#13;
De voor verzuring gevoelige onderdelen van de EHS, welke zijn aangelegd of&#13;
begrensd voor 1 mei 1988, onderverdeeld in ‘kwestbare’ en ‘meest kwetsbare’ gebieden,&#13;
moeten in het reconstructieplan worden aangewezen (de zogenaamde A- en Bgebieden).&#13;
De meest kwetsbare gebieden zijn de gebieden die aan de volgende drie&#13;
eisen voldoen:&#13;
– zij hebben volgens het geldende streek- of bestemmingsplan een ruimtelijke bestemming&#13;
‘natuur’ of ‘bos’;&#13;
– er geldt een primaire beheersdoelstelling ‘natuur’ volgens het beheersplan van de&#13;
desbetreffende terreinbeherende instantie;&#13;
– zij bestaan uit natuurdoeltypen met een kritische depositiewaarde kleiner dan&#13;
1400 mol stikstof per ha per jaar.&#13;
De overige gebieden worden aangemerkt als ‘kwetsbare’ gebieden.&#13;
Een en ander moet nog dit jaar worden uitgewerkt in wetsvoorstellen ter zake van&#13;
de Wet milieubeheer, de Meststoffenwet en de Wet herstructurering varkenshouderij.&#13;
Een belangrijk probleem zou kunnen ontstaan als de wetgever er niet in zou slagen de&#13;
procedure tot wijziging van deze wetten min of meer gelijktijdig met de behandeling&#13;
van de ontwerp-Reconstructiewet af te ronden. Met name over het emissiebeleid zullen&#13;
toch nog wat noten te kraken zijn. Dat kan meebrengen dat de reconstructie van&#13;
start zou moeten zonder een aangepast ammoniakbeleid, hetgeen de zaak er niet eenvoudiger&#13;
op maakt.&#13;
Alhoewel dit niet in dit ontwerp geregeld is, vermeldt de Memorie van Toelichting&#13;
wel dat het reconstructieplan de m.e.r.-procedure zal moeten doorlopen. Enerzijds wordt dit beargumenteerd vanuit de analogie tussen landinrichting en reconstructie,&#13;
anderzijds vanwege de directe doorwerking van het reconstructieplan naar het&#13;
bestemmingsplan. De m.e.r.-plicht is in ieder geval van toepassing op de strategische&#13;
beleidskeuzen in het reconstructieplan, maar kan ook van toepassing zijn op (delen&#13;
van) de uitvoering, bijvoorbeeld bij vestiging of uitbreiding van bepaalde bedrijven.26&#13;
Men mag ervan uitgaan dat bij het opstellen van een reconstructieplan er sprake zal&#13;
zijn van een soortgelijke afstemming van procedures als bij het opstellen van het&#13;
landinrichtingsplan.27 Hoe deze afstemming zal verlopen tijdens de uitvoering, ook&#13;
bezien vanuit de gecoördineerde besluitvorming, is nog niet duidelijk. Voor de van&#13;
toepassing verklaring van de m.e.r.-plicht zal het Besluit milieu-effectrapportage&#13;
gewijzigd worden.&#13;
6. De uitvoering van de reconstructie&#13;
6.1. Algemeen&#13;
Meteen na de bekendmaking van het reconstructieplan kan de uitvoering beginnen&#13;
(art. 37). Men behoeft daarmee dus niet te wachten totdat eventuele beroepen zijn&#13;
afgehandeld. Anderzijds zal de uitvoering van het plan door de rechter in voorlopige&#13;
voorziening geschorst kunnen worden. In de Memorie van Toelichting worden als&#13;
belangrijkste instrumenten voor het realiseren van een gewijzigde inrichting van een&#13;
reconstructiegebied genoemd grondverwerving, herverkaveling en onteigening. In het&#13;
reconstructieplan is aangegeven in welke mate en waar deze instrumenten ingezet&#13;
zullen gaan worden. Voor de grondverwerving zijn geen specifieke regels opgenomen.&#13;
Dit betekent dat de grondverwerving volgens de huidige praktijk zal gaan&#13;
plaatsvinden. De herverkaveling is vooral van belang voor het creëren van de varkensvrije&#13;
zones en voor het realiseren van doeleinden in het kader van natuur, landschap&#13;
en recreatie. Herverkaveling zal niet worden toegepast op niet-grondgebonden&#13;
bedrijven omdat de regering geen gedwongen ruil van bedrijfsgebouwen voorstaat.28&#13;
Vrijwillige ruil behoort wel tot de mogelijkheden. Voor de intensieve varkenshouderijbedrijven&#13;
buiten de varkensvrije zone zal de herverkaveling daardoor een geringe&#13;
betekenis hebben. Onteigening zal met grote terughoudendheid worden toegepast en&#13;
voor zover nu wordt ingeschat slechts in zeer beperkte mate voor de realisering van&#13;
de varkensvrije zone.29 De toepassing van deze instrumenten vindt dus plaats binnen&#13;
de context van de totale uitvoering van het reconstructieplan zoals die is geregeld in&#13;
hoofdstuk 3 van het wetsontwerp. Achtereenvolgens komen hier aan bod de coördinatie&#13;
van besluitvorming met betrekking tot de vergunningverlening, het toetsingskader,&#13;
de mogelijkheid van het opleggen van gebruiksverboden, subsidies, onteigening&#13;
en de herverkaveling. 6.2. Coördinatie van besluitvorming met betrekking tot de vergunningverlening&#13;
Voor de uitvoering van het reconstructieplan zullen op basis van diverse regelingen of&#13;
verordeningen afkomstig van de verschillende overheidsniveaus vergunningen vereist&#13;
zijn. Het ontwerp laat deze vereisten onverlet, maar geeft wel een procedurele coördinatieregeling&#13;
(art. 39 t/m 44). De regeling wordt voorgesteld ten behoeve van een&#13;
voortvarende uitvoering van de reconstructie. Voor belanghebbenden biedt de coördinatie&#13;
het voordeel dat men de ontwerpbesluiten in onderlinge samenhang kan&#13;
beoordelen.30 Voorop staat derhalve dat de coördinatieregeling in eerste instantie geen&#13;
wijziging brengt in de bevoegdheidsverdeling bij het nemen van besluiten op aanvraag&#13;
noch afbreuk doet aan de wijze waarop regelingen de toelaatbaarheid van&#13;
bepaalde activiteiten afhankelijk stellen van een vergunning, ontheffing of een ander&#13;
te nemen besluit.&#13;
GS zijn niet verplicht een gecoördineerde behandeling van aanvragen toe te passen,&#13;
maar dienen dit wel te bevorderen indien andere betrokken bestuursorganen of de&#13;
aanvrager dit verzoeken. Binnen deze gecoördineerde behandeling wordt voor de&#13;
voorbereiding van de desbetreffende besluiten de uitgebreide openbare voorbereidingsprocedure&#13;
uit de Algemene wet bestuursrecht gevolgd. De oorspronkelijke procedureregels,&#13;
die voor de diverse besluiten gelden, worden opzij gezet (art. 41 lid 2).&#13;
Hierdoor vindt er een gelijkschakeling van de te nemen procedurestappen in de&#13;
besluitvorming plaats. Het moment van aanvang van de procedure wordt bepaald&#13;
door de laatst ingekomen te coördineren aanvraag. De proceduretijd voor het nemen&#13;
van de besluiten wordt door de Reconstructiewet beperkt tot drie maanden na ontvangst&#13;
van de laatst binnengekomen aanvraag (art. 43 lid 1 Rwc). Voor een goede&#13;
afstemming kunnen GS de gewenste medewerking afdwingen van de betrokken&#13;
bestuursorganen en adviseurs. Bovendien kunnen GS, indien een betrokken bestuursorgaan&#13;
– niet zijnde een minister – niet binnen de geldende termijn haar besluit&#13;
omtrent de aanvraag neemt, in haar plaats het besluit alsnog nemen. Aansluitend op&#13;
de uniforme procedure is er een uniforme beroepsregeling: een belanghebbende kan&#13;
beroep instellen bij de ABRvS (art. 44 Rwc). Over de inwerkingtreding van de aldus&#13;
genomen besluiten regelt de Reconstructiewet niets. Het is dus niet duidelijk of het&#13;
Awb-regime van toepassing is dan wel de specifiek voor het desbetreffende besluit&#13;
geldende regeling.&#13;
Het meest opvallende punt uit de voorgestelde wettelijke regeling is wel de gelijkschakeling&#13;
van voorbereidingsprocedures, met een beperking van de beslistermijn tot&#13;
drie maanden. In bijna alle gevallen zal een besluit op een aanvraag om vergunning op&#13;
grond van de Wet milieubeheer deel uitmaken van de groep samenhangende besluiten.&#13;
De voorbereidingsprocedure voor deze besluiten is zes maanden, welke termijn&#13;
dikwijls niet wordt gehaald. Weinig ambtenaren die verantwoordelijk zijn voor het&#13;
afhandelen van milieuvergunningen kunnen zich voorstellen dat het in drie maanden&#13;
zou kunnen, zeker als daar nog eens de communicatie, voortvloeiend uit de gecoördineerde&#13;
gang van zaken, bij komt. Alleen al het over en weer toe- en doorzenden van&#13;
stukken zal weken in beslag gaan nemen. Alle stukken moeten immers via GS binnenkomen&#13;
of uitgaan. Voor de provincie betekent de regeling een hoop werk. In het kader van de reconstructie&#13;
zullen immers bedrijfsverplaatsingen plaatsvinden, waarbij vrijwel steeds in&#13;
ieder geval een milieu- en een bouwvergunning afgegeven moeten worden. Normaal&#13;
gesproken gaat deze besluitvorming geheel buiten de provincie om omdat burgemeester&#13;
en wethouders bevoegd gezag zijn voor beide besluiten. Door de regeling&#13;
zullen GS als veel gebruikt doorgeefluik gaan fungeren, waarbij uiteraard een blik op&#13;
de inhoud van de besluiten niet mag ontbreken. GS zijn immers verantwoordelijk&#13;
voor de uitvoering van het reconstructieplan (art. 37 Rwc) en dat plan is als extra&#13;
toetsingskader toegevoegd.&#13;
De wet formuleert twee voorwaarden waaraan moet worden voldaan, wil überhaupt&#13;
van coördinatie sprake zijn: de aanvragen moeten worden ingediend ter uitvoering&#13;
van het reconstructieplan en er moet gevraagd worden om samenhangende&#13;
besluiten. Vanwege het feit dat het coördineren van de besluitvorming aanzienlijke&#13;
verkorting van de proceduretijd betekent en een verzwaring van de taak voor de&#13;
betrokken bestuursorganen, tekent zich een spanningsveld af waarin over genoemde&#13;
criteria getwist kan worden. Is iedere aanvraag om vergunning voor het starten of&#13;
wijzigen van een veehouderij in het reconstructiegebied ‘ter uitvoering van het reconstructieplan’&#13;
of vallen alleen de volgens het plan uitdrukkelijk gewenste aanvragen&#13;
hieronder? Hangen besluiten op aanvragen voor verschillende bedrijven binnen een&#13;
veeontwikkelingsgebied met elkaar samen of is dit alleen het geval als een beperkte&#13;
milieugebruiksruimte gedeeld moet worden? Hangen aanvragen van bedrijven die&#13;
dierrechten salderen met elkaar samen? Ongetwijfeld zullen zich in de praktijk meer&#13;
soortgelijke vragen gaan voordoen en het is de vraag of de beantwoording ervan enig&#13;
doel dient.&#13;
Voor sommige besluiten, zoals het afgeven van een bouwvergunning, betekent de&#13;
coördinatieregeling een aanzienlijke wijziging van de procedure. Waar nu sprake is&#13;
van het nemen van een besluit, gevolgd door een eventuele bezwaarschriftprocedure,&#13;
zal in het kader van de reconstructie eerst een ontwerp moeten worden gemaakt. De&#13;
gang naar de rechter zal ook anders verlopen: rechtstreeks naar de ABRvS in plaats&#13;
van een oordeel van de rechtbank in eerste instantie en hoger beroep bij de ABRvS.&#13;
We mogen hopen dat betrokken burgers (en de besturen) de weg niet zullen kwijtraken.&#13;
Niet duidelijk is hoe de verhouding is tussen de in het voorstel beschreven coördinatie&#13;
en reeds bestaande coördinatieregelingen als die tussen de besluiten op aanvragen&#13;
om een milieuvergunning (op grond van de Wet milieubeheer) en een vergunning&#13;
op grond van de Wet oppervlaktewateren. Zet het tweede lid van artikel 41 Rwc ook&#13;
andere coördinatiebepalingen opzij? Het lijkt er wel op; het zijn immers procedurebepalingen&#13;
voor de desbetreffende besluiten.&#13;
Gemist wordt een regeling over inhoudelijke samenhang. De enige vermelding&#13;
hierover in het wetsontwerp heeft betrekking op de beoordeling van de samenhang&#13;
door anderen dan de bestuursorganen die de besluiten nemen. Voor hen is het inderdaad&#13;
praktisch dat een pakket samenhangende besluiten tegelijkertijd wordt voorbereid.&#13;
Dit, alsmede de concentratie van rechtsbescherming, is gunstig voor de&#13;
insprekers. De bestuursorganen evenwel zullen, gelet op de tijdsdruk waaronder de&#13;
besluiten tot stand moeten komen, nauwelijks de gelegenheid hebben elkaars stukken&#13;
te beoordelen en tot afstemming te komen. Het lijkt erop dat de regeling aanstuurt op&#13;
een zeer uitgebreide fase voorafgaand aan het indienen van de aanvragen. In deze fase zullen de besluiten in hoofdzaak gevormd worden. De formele procedure verwordt&#13;
tot een race tegen de klok en belooft goede tijden voor koeriersdiensten. Of hierdoor&#13;
de totale doorlooptijd vanaf initiatief tot vergunde situatie korter wordt, is maar zeer&#13;
de vraag.&#13;
Het sluitstuk van de regeling, bestaande uit het toekennen van een bevoegdheid&#13;
aan GS tot het nemen van een besluit op de aanvraag, roept de vraag op of GS daartoe&#13;
in alle gevallen wel in staat zijn. Het nemen van een besluit vereist bepaalde expertise,&#13;
en die hebben GS waarschijnlijk niet in huis. Toch is het prettig om een stok achter de&#13;
deur te hebben als een bestuursorgaan het totstandkomen van een in het kader van de&#13;
reconstructie gewenste activiteit wil tegengaan door geen besluit op een aanvraag te&#13;
nemen.&#13;
6.3. Toetsingskader&#13;
Over de inhoudelijke coördinatie van artikel 45 wordt gesteld dat hier sprake is van&#13;
een extra, nevengeschikt toetsingskader. Uitdrukkelijk is er niet voor gekozen met de&#13;
reconstructie bestaande toetsingskaders opzij te zetten. Hiervoor wordt het belang&#13;
van de reconstructie niet voldoende zwaar geacht.31 Artikel 45 voegt dus een toetsingskader&#13;
toe aan het reeds bestaande toetsingskader voor een besluit op een aanvraag&#13;
die in het kader van de uitvoering van het reconstructieplan is ingediend.&#13;
Ook voor deze afstemmingsregeling geldt weer een ingangscriterium: de aanvraag&#13;
moet zijn ingediend ter uitvoering van het reconstructieplan. Dit impliceert al een&#13;
grote mate van overeenstemming tussen de aangevraagde activiteit en het reconstructieplan.&#13;
Het aanvragen van een milieuvergunning (op grond van de Wet milieubeheer)&#13;
voor een varkenshouderij in een varkensvrije zone voldoet bijvoorbeeld niet aan het&#13;
criterium voor toepassing van artikel 45 Rwc. De consequentie doet merkwaardig&#13;
aan: juist voor een activiteit die men zou willen tegengaan, biedt artikel 45 geen&#13;
oplossing. De vergunning zal niet kunnen worden geweigerd wegens strijd met het&#13;
reconstructieplan.&#13;
Het lijkt al evenmin waarschijnlijk dat artikel 45 ertoe kan leiden dat een activiteit&#13;
wordt toegelaten die op grond van het reguliere toetsingskader geweigerd moet worden.&#13;
Stel: er wordt bouwvergunning gevraagd voor een varkenshouderij in een veeontwikkelingsgebied.&#13;
De aanvrager werkt dus mee aan de uitvoering van het reconstructieplan.&#13;
Nemen we verder aan dat in het reconstructieplan geen gebruik is&#13;
gemaakt van de regeling voor planologische doorwerking (bijvoorbeeld omdat de&#13;
gemeente van plan was het bestemmingsplan tijdig te herzien) en dat het planologisch&#13;
regime (nog) zodanig is dat de vergunning geweigerd zou moeten worden. De nevengeschikte&#13;
toetsingskaders, dat van de Woningwet en dat van het reconstructieplan,&#13;
botsen met elkaar. Het lijkt onwaarschijnlijk dat in dit geval vergunning verleend zou&#13;
kunnen worden. Het dwingende toetsingskader van de Woningwet mag immers niet&#13;
opzij gezet worden; dus hebben B&amp;W geen andere keuze dan de vergunning te weigeren&#13;
ondanks de strijdigheid van die beslissing met het reconstructieplan.&#13;
De Wet milieubeheer biedt het bevoegd gezag enige beoordelingsvrijheid bij het al dan niet verlenen van een vergunning, maar het is de vraag of een argument, ontleend&#13;
aan het reconstructieplan, een afweging in het belang van de bescherming van het&#13;
milieu kan beïnvloeden in die zin dat vergunning verleend wordt indien aangevraagd&#13;
binnen het concentratiegebied terwijl hij daarbuiten geweigerd had moeten worden.&#13;
Dit zou een ideale methode zijn om stanknormering in een veeontwikkelingsgebied&#13;
anders toe te passen waardoor inplaatsing van veehouderijen mogelijk wordt gemaakt.&#13;
Een belangrijk knelpunt bij de uitvoering van de reconstructie zal naar verwachting&#13;
de burgerbewoning in het buitengebied zijn. Verspreide burgerwoningen frustreren&#13;
dikwijls de ontwikkeling van omliggende bedrijven. De verleiding is groot om in&#13;
het reconstructieplan vast te leggen dat in de veeontwikkelingsgebieden veehouderij&#13;
zich mag ontwikkelen zonder beperkingen, voortvloeiend uit burgerbewoning in die&#13;
gebieden. Het is moeilijk voor te stellen dat de rechter inbreuk op geurnormering zal&#13;
toestaan met een verwijzing naar artikel 45 Rwc.&#13;
Wat kan artikel 45 Rwc dan wel betekenen? Het lijkt erop dat slechts daar waar&#13;
het oorspronkelijk toetsingskader het bevoegd gezag geheel vrijlaat in zijn beslissing,&#13;
het reconstructieplan enige sturende werking kan hebben. Wellicht kan daarbij&#13;
gedacht worden aan extra voorschriften bij een vergunning, maar ook hier bestaat het&#13;
gevaar dat het bevoegd gezag zijn beslissingsbevoegheid overschrijdt.&#13;
Misschien kan de door de Reconstructiewet geïntroduceerde werkwijze “samenhangende&#13;
oplossingen voor samenhangende problemen” een betekenis aan artikel 45&#13;
Rwc geven, maar ook hier kan het in veel gevallen dwingende karakter van het oorspronkelijk&#13;
toetsingskader roet in het eten gooien. Deze kaders leggen immers vaak&#13;
beperkingen op aan de soort omstandigheden die bij de besluitvorming mogen worden&#13;
meegewogen.&#13;
De conclusie lijkt te zijn dat artikel 45 Rwc op het eerste gezicht een bijdrage aan&#13;
de uitvoering van het reconstructieplan zou kunnen leveren, maar dat bij nadere&#13;
bestudering weinig overblijft van de sturende kracht van de in het artikel geformuleerde&#13;
regel.&#13;
6.4. Gebruiksverbod&#13;
Het gebruiksverbod voor gebouwen uit artikel 47 van het wetsvoorstel introduceert&#13;
een ongewone bevoegdheid. Het reguleren van het gebruik in het belang van de ruimtelijke&#13;
ordening wordt weliswaar in artikel 10 WRO mogelijk gemaakt, maar daarbij&#13;
zijn beperkingen aan het meest doelmatige gebruik sterk beperkt en is het stellen van&#13;
eisen aan de structuur van agrarische bedrijven verboden. Artikel 47 Rwc kent echter&#13;
aan PS de bevoegdheid toe ten aanzien van daartoe in het reconstructieplan aangewezen&#13;
gebieden bij provinciale verordening het gebruik van opstallen voor bepaalde&#13;
doeleinden te verbieden of aan regels te binden, voor zover dit in het belang is van de&#13;
uitvoering van het reconstructieplan. Hiervan kan onder voorwaarden ontheffing&#13;
worden verleend en er is een planschaderegeling van toepassing.&#13;
In principe gaat het hier om een zeer vergaande bevoegdheid. In de algemene toelichting&#13;
wordt aangegeven dat deze regeling vooral bedoeld is om binnen landbouwbestemmingen&#13;
te kunnen differentiëren, hetgeen – zoals gezegd – artikel 10 WRO&#13;
niet toelaat. Wanneer in een bepaald gebied planologisch gezien intensieve veehouderij&#13;
kan plaatsvinden, maar het gebied ook deel uitmaakt van een varkensvrije zone,&#13;
kan het provinciale gebruiksverbod zorgen dat er wel kalveren of kippen gehouden kunnen worden, maar geen varkens.32 Op grond van het wetsartikel zelf zou men&#13;
zelfs zo ver kunnen gaan dat ter realisatie van een in het reconstructieplan aangewezen&#13;
varkensontwikkelingsgebied het gebruik van een ongelukkig gelegen burgerwoning&#13;
voor bewoning verboden zou kunnen worden. Aangenomen mag worden dat&#13;
dit niet echt beoogd is, hoewel in de artikelsgewijze toelichting – naast de differentiatie&#13;
binnen de landbouwbestemmingen – ook gesproken wordt over het inzetten van&#13;
het gebruiksverbod ter voorbereiding van een uiteindelijke onteigening.33 Daar erkent&#13;
de regering ook dat zo’n gebruiksverbod net zo ingrijpend kan zijn als herverkaveling&#13;
of onteigening, iets waarop ook vanuit de Tweede Kamer gewezen wordt.34 Het is&#13;
dan ook de vraag of dit instrument in de praktijk daadwerkelijk van betekenis zal&#13;
worden, zeker nu draagvlak en zelfs consensus belangrijke subdoelen van het wetsvoorstel&#13;
lijken te zijn. De mogelijkheid uit de Landinrichtingswet om bij herinrichting&#13;
te onteigenen, wordt ook zeer weinig toegepast. De signalen vanuit Noord-Brabant&#13;
doen vermoeden dat men het niet actief wil inzetten om bestaand gebruik te verbieden,&#13;
maar slechts als middel ziet om te voorkomen dat varkensvrij gemaakte zones&#13;
later opnieuw met varkens gevuld gaan worden. Men zou zich overigens kunnen&#13;
afvragen of het niet verstandiger is om artikel 10 WRO aan te passen, zodat differentiatie&#13;
van landbouwbestemming gewoon in bestemmingsplannen kan plaatsvinden.35&#13;
Los van de wenselijkheid van het gebruik van het gebruiksverbod kan men zich&#13;
nog afvragen of het niet op een wat eigenaardige wijze is geregeld. Al in het reconstructieplan&#13;
moeten gebieden waarvoor men later een gebruiksverbod zou willen&#13;
instellen als zodanig worden aangewezen, hoewel dit in artikel 11 lid 2 niet expliciet&#13;
bij de inhoud van het plan is vermeld (in tegenstelling tot te onteigenen percelen en&#13;
opstallen). Als dat het geval is, kunnen PS op een later tijdstip een provinciale verordening&#13;
vaststellen waarin voor in de desbetreffende gebieden gelegen opstallen het&#13;
gebruik voor bepaalde doeleinden vanaf een aangegeven tijdstip verboden is. Tegen&#13;
het reconstructieplan staat weliswaar beroep op de ABRvS open, maar op dat moment&#13;
is alleen maar duidelijk dat in aangewezen gebieden een gebruiksverbod kan worden&#13;
ingesteld. Of het er daadwerkelijk komt en wat het verbod precies gaat inhouden,&#13;
volgt pas later middels de verordening. Van die verordening kan gezegd worden dat&#13;
het een soort aanvulling op het bestemmingsplan vormt, en – net als dat plan – het&#13;
karakter van een besluit van algemene strekking heeft. De vaststelling van de verordening&#13;
door PS is dus een besluit, niet zijnde een algemeen verbindend voorschrift of&#13;
beleidsregel, waartegen rechtsbescherming openstaat volgens de hoofdregels van de&#13;
Algemene wet bestuursrecht. Het is niet uitgesloten dat in het ontwerp juist voor een&#13;
verordening gekozen was in de hoop op deze wijze rechtsbescherming buiten de deur&#13;
te houden.&#13;
6.5. Subsidies&#13;
Waar het gaat om het stimuleren van het beëindigen of verplaatsen van agrarische&#13;
bedrijven bestaan al verschillende subsidieregelingen. Hier komen kort aan de orde: – de algemene hervestigingstoeslag;&#13;
– de opkoopregelingen varkensrechten;&#13;
– de beëindigingssubsidie varkensbedrijven in de EHS (‘Bevar’).&#13;
De algemene hervestigingstoeslag vindt zijn basis in de Regeling verlening hervestigingstoeslag.&#13;
36 Het betreft een regeling die openstaat voor het aan Bureau Beheer&#13;
Landbouwgronden (BBL) overdragen van grond gelegen in onder andere een reservaats-&#13;
of natuurontwikkelingsgebied en een landinrichtingsproject in voorbereiding.&#13;
Wanneer het bedrijf dat deze grond aan BBL heeft overgedragen zich vervolgens buiten&#13;
dit soort gebieden hervestigt, komt men onder enkele aanvullende voorwaarden&#13;
in aanmerking voor een subsidie van ƒ 3000 per ha en 10% van de agrarische waarde&#13;
van de gebouwen (met een maximum van ƒ 100.000). Daarnaast wordt de eventueel&#13;
verschuldigde overdrachtsbelasting van 6% vergoed.&#13;
Om het aantal varkens dat in de concentratiegebieden gehouden kan worden te&#13;
verminderen, heeft het ministerie van LNV – oorspronkelijk naast de kortingspercentages&#13;
van de Wet herstructurering varkenshouderij (Whv) – achtereenvolgens een&#13;
aantal opkoopregelingen varkensrechten opengesteld. De derde regeling is van 21&#13;
december 1998, Stcrt. 245. Intussen hebben de verschillende uitspraken van de rechtbank&#13;
’s-Gravenhage (middels tussenvonnis en in kort geding) de status van de Whv&#13;
sterk beperkt, en zijn er ook complicaties rond de uitvoering van de derde opkoopregeling&#13;
ontstaan (daarover heeft de minister intussen enkele brieven aan de Tweede&#13;
Kamer gestuurd37). Het gaat om volledige bedrijfsbeëindiging, waarbij men dan voor&#13;
grondgebonden varkensrechten een subsidie van 100% van de waarde en bij de nietgrondgebonden&#13;
varkensrechten van 75% van die waarde ontvangt. Met die waarde&#13;
wordt gestreefd naar een wekelijks vastgestelde, marktconforme waarde die voor verschillende&#13;
categorieën varkens en per gebied kan verschillen.&#13;
Het nauwst aan de ontwerp-Reconstructiewet concentratiegebieden gerelateerd is&#13;
ten slotte de Beëindigingregeling varkensbedrijven in de EHS.38 Deze regeling, ook&#13;
wel aangeduid als Bevar, kent twee categorieën bedrijven. Het kan gaan om bedrijven&#13;
waarvan het erfperceel ligt in of grenst aan een begrensd reservaats- of natuurontwikkelingsgebied,&#13;
of om bedrijven waarvan een locatie een ammoniakdepositie van meer&#13;
dan 300 mol/ha/jaar veroorzaakt op een binnen de EHS gelegen verzuringsgevoelig&#13;
gebied. Subsidiabel is beëindiging van de varkenshouderij aldaar, waarbij eventueel&#13;
verplaatst mag worden naar buiten zulke gebieden gelegen locaties. De regeling kent&#13;
een groot aantal nadere voorwaarden. Zo moet het gaan om binnen de concentratiegebieden&#13;
(zoals aangewezen in de Wet verplaatsing mestproductie) gelegen bedrijvigheid&#13;
waarvoor in 1996 een geregistreerd niet-gebonden mestproductierecht aanwezig&#13;
was en waarvoor men beschikte over een geldige milieuvergunning. Om voor de vergoeding&#13;
in aanmerking te komen, moet de inlevering of overgang van de desbetreffende&#13;
varkensrechten bij het Bureau Heffingen geregistreerd zijn en moeten bedrijfsgebouwen&#13;
die in of direct grenzend aan de EHS staan afgebroken zijn (buiten de EHS moeten zij aan de varkenshouderij onttrokken worden, waarbij ze eventueel&#13;
afgebroken mogen worden). Verder moet de eigendom van grond die in of direct aan&#13;
de EHS gelegen is, aan BBL overgedragen zijn, waarbij eventueel een woonerf van&#13;
maximaal 1 ha behouden kan worden. De milieuvergunning moet zijn ingetrokken&#13;
dan wel bij overmatige depositie zijn aangepast tot een depositie van thans maximaal&#13;
300 mol/ha/jaar.&#13;
Wanneer aan al deze voorwaarden is voldaan, komt men in aanmerking voor een&#13;
(marktconform) bedrag voor de overdracht van de grond aan BBL, en subsidies van&#13;
75% van de waarde bij vervallen varkensrecht of vergoeding van de korting bij toegelaten&#13;
verplaatsing. Verder kent de regeling een uniforme vergoeding van ƒ 80 per m2&#13;
oppervlak van de afgebroken gebouwen of, wanneer het gebouw voor niet-agrarische&#13;
doeleinden gebruikt gaat worden, een vergoeding van de agrarische waarde verminderd&#13;
met de restwaarde. De regeling kent uitdrukkelijk een anticumulatiebeding ten&#13;
aanzien van andere subsidieregelingen (zoals de twee hiervoor al kort behandelde).&#13;
Verwacht mag worden dat bij de uitvoering van het reconstructieplan nadere&#13;
financiële mogelijkheden bestaan om in overleg bedrijven op te heffen, te verplaatsen&#13;
of de bedrijfsvoering hiervan te herzien.&#13;
6.6. Onteigening&#13;
Hoewel het streven naar draagvlak en consensus voor de reconstructie als zeer&#13;
belangrijk wordt aangemerkt, kan men zich niet volledig op vrijwillige medewerking&#13;
van alle betrokken grondeigenaren verlaten. De regering verwacht dat met name voor&#13;
de totstandkoming van de varkensvrije zones onteigening, ofschoon dit steeds als&#13;
ultimum remedium zal moeten worden aangemerkt, in het kader van de reconstructie&#13;
in een enkel geval aangewezen zal blijken.39 Om tot zo’n onteigening te komen, kunnen&#13;
in het reconstructieplan percelen of opstallen worden aangewezen die onteigend&#13;
kunnen worden (art. 11 lid 2 onder h). Artikel 98 wijzigt artikel 122 onteigeningswet&#13;
zodanig dat naast het landinrichtingsplan ook het reconstructieplan als basis voor een&#13;
zogenaamde titel VII-onteigening kan dienen. Daarbij vindt de onteigening plaats op&#13;
basis van een koninklijk besluit ten name van de Staat. Zowel in artikel 11 als op&#13;
meerdere plaatsen in de toelichting wordt duidelijk gemaakt dat de onteigening zowel&#13;
betrekking kan hebben op gronden als op gebouwen. Dit is van groot belang nu er&#13;
verwarring bestaat over de vraag of onder de Landinrichtingswet tot onteigening van&#13;
gebouwen kan worden overgegaan.40&#13;
6.7. Herverkaveling&#13;
Hoewel de helft van de artikelen van het wetsvoorstel tot de titel Herverkaveling&#13;
behoort, is het de algemene verwachting dat de herverkaveling geen hoofdrol bij het&#13;
realiseren van de doelen van de wet gaat vervullen. Dit komt vooral doordat er uitdrukkelijk&#13;
voor gekozen is om de herverkaveling te beperken tot gronden, en gebouwen daarvan uit te zonderen.41 Wat men hier verder ook van vindt,42 het is duidelijk&#13;
dat – nu varkens vooral in gebouwen gehouden worden – de rol van herverkaveling&#13;
beperkt zal blijven. Wel kan herverkaveling natuurlijk een rol spelen bij het realiseren&#13;
van de EHS of het vormen van buffers met andersoortige bedrijven.&#13;
Herverkaveling is een belangrijk deelinstrument bij landinrichting, en het vormde&#13;
in de vroegere ruilverkavelingswetten zelfs het instrument bij uitstek om de gestelde&#13;
doelen te bereiken. De doelen die met landinrichting worden nagestreefd, zijn in de&#13;
loop van de tijd nogal veranderd. Vroeger streefde men vooral naar een efficiëntere&#13;
landbouw, later werden dat de doelen zoals aangegeven in de ruimtelijke ordening, en&#13;
hier gaat het dus om het belang van de reconstructie (wat weer een breed samenstel&#13;
van velden omvat). Het bijzondere van herverkaveling is dat het op een tamelijk unieke&#13;
wijze omgaat met eigendomsrechten (en sommige gebruiksrechten). Deze rechten&#13;
kennen in het algemeen een sterke bescherming in ons rechtsstelsel. Bij herverkaveling&#13;
wordt het geobjectiveerde, economische belang van eigendom wel beschermd,&#13;
maar wordt met de meer subjectieve kant weinig rekening gehouden. Men krijgt wel&#13;
een vergelijkbaar recht op grond terug, maar dat hoeft niet op dezelfde plaats te liggen.&#13;
De verandering in de na te streven doelen heeft daarbij niet het karakter van het&#13;
deelinstrument ‘herverkaveling’ veranderd, hoewel de regering anders doet voorkomen.&#13;
43&#13;
Zoals gezegd is de herverkaveling een belangrijk deelinstrument in de Landinrichtingswet.&#13;
De gehele landinrichtingsprocedure uit deze wet wordt al jaren als langzaam,&#13;
kostbaar en weinig flexibel gekenschetst. In het kader van de herijking landinrichting&#13;
zijn de redenen hiervan geanalyseerd en zijn in het tweede rapport44 voorstellen&#13;
gedaan om deze op te lossen.45 Een deel van die voorstellen heeft ook betrekking op&#13;
de herverkaveling.&#13;
Vanaf het moment dat gesproken werd over een reconstructiewet voor de concentratiegebieden&#13;
werd al aangegeven dat daarbij de ideeën uit de herijking als basis zouden&#13;
gaan dienen. Hierdoor bevat het wetsvoorstel “een procedure voor de herverkaveling&#13;
die ten opzichte van vergelijkbare bepalingen uit de Landinrichtingswet sterk&#13;
is gestroomlijnd en vereenvoudigd”.46 Overigens verschilt de invulling die de herverkaveling&#13;
thans in het wetsvoorstel heeft gekregen op punten toch weer van de herijkingsvoorstellen.&#13;
Hieronder volgt een korte beschrijving van de herverkaveling zoals&#13;
in het wetsvoorstel voorgesteld, met op een aantal punten een kritische evaluatie daarvan. Herverkavelingsstappen&#13;
Naast het begrenzingenplan en het plan van tijdelijk gebruik, kent de huidige herverkaveling&#13;
een viertal stappen. Het gaat om:&#13;
– de lijst van rechthebbenden;&#13;
– de uitkomsten eerste schatting;&#13;
– het plan van toedeling;&#13;
– de lijst der geldelijke regelingen.&#13;
Deze stappen worden tot op zekere hoogte achter elkaar afgerond, hoewel daarbij de&#13;
eerste twee grotendeels samen worden</content><legacyfootnotes>1. Kamerstukken II 1998-1999, 26 356, nrs. 1-3.&#13;
2. Mede naar aanleiding van door de drie eerstgenoemde schrijvers gehouden inleidingen op de studiedag&#13;
over dit onderwerp van het Instituut voor Agrarisch Recht op 31 maart 1999 te Arnhem.&#13;
3. Kamerstukken II 1997-1998, 25 746, nr. 25.&#13;
4. Kamerstukken II 1998-1999, 26 446, nr. 1, p. 11.&#13;
5. Kamerstukken II 1995-1996, 24 445, nr. 1 (Integrale Notitie Mestbeleid).&#13;
6. Zie hierover o.a. J.A. Zevenbergen, ‘Actuele ontwikkelingen landinrichting en reconstructie’, Kroniek&#13;
Agrarisch Recht 1998, Lelystad 1999, p. 35-44.&#13;
7. Kamerstukken II 1998-1999, 26 356, nr. 3, p. 31.&#13;
8. Kamerstukken II 1998-1999, 26 356, nr. 3, p. 3.&#13;
9. Kamerstukken II 1998-1999, 26 356, nr. 3, p. 17.&#13;
10. De andere zijn de Reconstructiewet Midden-Delfland en de Herinrichtingswet Oost-Groningen en de&#13;
Gronings-Drentse Veenkoloniën.&#13;
11. Vergelijkbare commissies komen op gemeentelijk niveau vaker voor. Zo zijn bijvoorbeeld de Amsterdamse&#13;
stadsdelen geregeld op basis van het vergelijkbare Hoofdstuk V Gemeentewet.&#13;
12. Kamerstukken II 1998-1999, 26 356, nr. 3, p. 26.&#13;
13. Kamerstukken II 1998-1999, 26 356, nr. 3, p. 26.&#13;
14. Zie Kamerstukken II 1993-1994, 23 400 VII, nr. 35. Voorts P. de Haan, Th. G. Drupsteen, R. Fernhout,&#13;
Bestuursrecht in de sociale rechtsstaat, deel 1, p. 467, Deventer 1996.&#13;
15. Kamerstukken II 1998-1999, 26 356, nr. 3, p. 31.&#13;
16. Deze rijksuitgangspunten zijn opgenomen in de Bijlage bij het wetsvoorstel.&#13;
17. Kamerstukken II 1998-1999, 26 356, nr. 3, p. 26.&#13;
18. Zie hierover A.J. Bregman, ‘Ruimtelijke plancoördinatie en projectbesluitvorming’, Bouwrecht monografieën&#13;
nr. 15, Deventer 1999.&#13;
19. Artikel 19 WRO wordt zelf een ‘gemeentelijke zelfstandige projectprocedure’ na inwerkingtreding van&#13;
de wijzigingswet van 1 juli 1999 (Stb. 1999, 302).&#13;
20. Kamerstukken II 1998-1999, 26 356, nr. 3, p. 34.&#13;
21. Kamerstukken II 1998-1999, 26 356, nr. 4, p. 16, 17 en 23.&#13;
22. Kamerstukken II 1998-1999, 26 356, nr. 3, p. 22.&#13;
23. Ook de Tweede Kamer maakt zich op dit punt zorgen. Zie bijv. Kamerstukken II 1998-1999, 26 356, nr.&#13;
4, p. 2.&#13;
24. Kamerstukken II 1998-1999, 26 356, nr. 3, p. 12.&#13;
25. Zie Kamerstukken II 1998-1999, 26 356, nr. 3, p. 22 en voorts Kamerstukken II 1998-1999, 24 445, nr. 4,&#13;
p. 44.&#13;
26. Kamerstukken II 1998-1999, 26 356, nr. 3, p. 43.&#13;
27. Zie voor meer informatie hierover Vermandes bundel Agrarisch Grondverkeer, Toelichting B-3 van de&#13;
Landinrichtingswet, par. 5.3., ‘De m.e.r.-plicht voor landinrichtingsprojecten’.&#13;
28. Kamerstukken II 1998-1999, 26 356, nr. 3, p. 39.&#13;
29. Kamerstukken II 1998-1999, 26 356, nr. 3, p. 43.&#13;
30. Zie Kamerstukken II 1998-1999, 26 356, nr. 3, par. 4.5.5.&#13;
31. Zie Kamerstukken II 1998-1999, 26 356, nr. 3, p. 44.&#13;
32. Kamerstukken II 1998-1999, 26 356, nr. 3, p. 21.&#13;
33. Kamerstukken II 1998-1999, 26 356, nr. 3, p. 65.&#13;
34. Kamerstukken II 1998-1999, 26 356, nr. 4, p. 32.&#13;
35. Kamerstukken II 1998-1999, 26 356, nr. 4, p. 14.&#13;
36. Regeling van 13-2-1993, Stcrt. 35, laatstelijk gewijzigd 15-12-1997, Stcrt. 245 (suppl.).&#13;
37. O.a. de brief van 15 april (TRCJZ/1999/3888) en de brief van 7 mei, Kamerstukken II 1998-1999,&#13;
25 448, nr. 32.&#13;
38. Regeling van 21-12-1998, Stcrt. 245, gewijzigd 25-5-1999, Stcrt. 97.&#13;
39. Kamerstukken II 1998-1999, 26 356, nr. 3, p. 42.&#13;
40. Zie hierover J.A. Zevenbergen, ‘Vernieuwing in de Landinrichting; over herijking en varkens’, Agr.r.&#13;
1998, p. 419-432, m.n. p. 430.&#13;
41. Kamerstukken II 1998-1999, 26 356, nr. 3, p. 39.&#13;
42. Zie hierover Th.G. Drupsteen en D.W. Bruil, ‘Ruimtelijke ordening en reconstructie van intensieve veehouderijen’,&#13;
Preadvies Vereniging voor Agrarisch Recht, Agr.r. 1998, p. 237-263, m.n. p. 263.&#13;
43. Kamerstukken II 1998-1999, 26 356, nr. 3, p. 41.&#13;
44. Brief van 18 maart 1998, Kamerstukken II 1997-1998, 25 940, nrs. 1-2.&#13;
45. Zie hierover o.a. J.A. Zevenbergen, ‘Vernieuwing in de Landinrichting; over herijking en varkens’, Agr.r.&#13;
1998, p. 419-432; J.A. Zevenbergen, ‘De herijkte gereedschapskist “Landinrichting”’, Geodesia 1998,&#13;
p. 437-444; J.B. Groot Nibbelink en J.K.B. Sonnenberg, ‘Wat betekent de Herijking Landinrichting&#13;
voor de herverkaveling?’ Landinrichting, januari 1999, p. 12-15.&#13;
46. Kamerstukken II 1998-1999, 26 356, nr. 3, p. 20.&#13;
47. Zie hierover J.B. Groot Nibbelink en J.K.B. Sonnenberg, ‘Wat betekent de Herijking Landinrichting&#13;
voor de herverkaveling?’ Landinrichting, januari 1999, p. 14-15.&#13;
48. P. de Haan, ‘Landinrichting’, Onroerend-goedrecht deel c, Deventer 1988, p. 49-50.&#13;
49. Zie ook A. Weggeman, ‘Awb &amp; Wetgeving’, NTB 1999/2, p. 46-48.&#13;
50. Kamerstukken II 1998-1999, 26 356, nr. 3, p. 39.&#13;
51. Kamerstukken II 1998-1999, 26 356, nr. 4, p. 15 en 24.&#13;
52. J.A. Zevenbergen, ‘Actuele ontwikkelingen aangaande landinrichting en reconstructie’, Kroniek Agrarisch&#13;
Recht 1998, Lelystad 1999, p. 40-41.&#13;
53. Kamerstukken II 1998-1999, 26 356, nr. 4, p. 24 en 33.&#13;
54. J.B. Groot Nibbelink en J.K.B. Sonnenberg, ‘Wat betekent de Herijking Landinrichting voor de herverkaveling?’&#13;
Landinrichting, januari 1999, p. 15.&#13;
55. O.a. Kamerstukken II 1998-1999, 26 356, nr. 4, p. 23-24.&#13;
56. Kamerstukken II 1998-1999, 26 356, nr. 3, p. 63.&#13;
</legacyfootnotes><footnotes><footnote/></footnotes><auteurs>mr. ir. J.A. Zevenbergen&#13;
mr. E.G.M. Vogel-Jaartsveld&#13;
mr. D.W. Bruil&#13;
ir. V.W.M.M. Ampt-Riksen</auteurs><published>1999-09-01 00:00:00</published><modified>1999-09-01 00:00:00</modified><editiondate>1999-09-01</editiondate><htmlpath>https://denhollander.info/artikel/5720</htmlpath></article>
</articles></edition>