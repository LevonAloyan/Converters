<edition><articles><article><jaar>2005</jaar><naam>Tijdschrift voor Agrarisch Recht</naam><uitgave>10</uitgave><aflevering>10</aflevering><searchword>TvAR 10/2005</searchword><id>4320</id><udhid>UDH:TvAR/4320</udhid><titel>Verslag jaarvergadering Vereniging voor Agrarisch Recht</titel><searchwords><searchword>TvAR 10/2005</searchword><searchword>UDH:TvAR/4320</searchword></searchwords><attachments><attachment><name>2005_nr 10_Artikel_Jonas.pdf</name><extention>pdf</extention><url>https://denhollander.info/download/4278/ci</url></attachment></attachments><inleiding>1 Inleiding&#13;
Op vrijdag 20 mei 2005 vond in de Balconzaal van Musis Sacrum te Arnhem de 46ste&#13;
Algemene Leden Vergadering van de Vereniging voor Agrarisch Recht plaats. Deze&#13;
vergadering bestond uit een wetenschappelijk deel en de huishoudelijke vergadering.&#13;
In deze bijdrage zal ik het wetenschappelijk deel beschrijven. Het thema luidde:&#13;
‘ZBO en PBO in de agrarische sector’. Er werd gediscussieerd aan de hand van drie&#13;
preadviezen1 en drie interventies. Ik zal in deze bijdrage de hoofdlijnen schetsen van&#13;
de aan de orde gestelde onderwerpen en de inhoud van de gevoerde discussies beknopt&#13;
weergeven.</inleiding><content>2 Toelichting door de preadviseurs&#13;
De heer mr. C.A.J.M. Kortmann&#13;
Kortmann begon zijn toelichting met betrekking tot de PBO en de ZBO met de&#13;
opmerking dat nog altijd onduidelijkheid bestaat over de vraag of OBB’s (openbare&#13;
lichamen voor beroep en bedrijf) niet (tevens) als ZBO’s zijn te kwalificeren. Hij&#13;
merkte op dat de Haagse opvattingen inzake de openbare lichamen in de zin van de&#13;
Grondwet enerzijds en de zelfstandige bestuursorganen anderzijds in de loop van een&#13;
tiental jaren zijn gewijzigd, maar nog steeds niet uitblinken door consistentie en&#13;
precisie. Hij achtte het niet onaannemelijk dat deze ‘Haagse verwarring’ is of wordt&#13;
veroorzaakt door het introduceren van het begrip ‘functioneel bestuur’. Juristen koppelen&#13;
namelijk de termen ‘functioneel’ en ‘bestuur’ aan elkaar en vervolgens wordt&#13;
gesteld dat zowel OBB’s als ZBO’s ‘functioneel bestuur’ uitoefenen, hetgeen volgens&#13;
Kortmann niet juist is. De term ‘functioneel bestuur’ dient eerst nader geanalyseerd&#13;
te worden en de vraag moet worden gesteld wat er precies mee wordt bedoeld. Aangenomen&#13;
kan namelijk worden dat elke soort bestuur functioneel is of hoort te zijn.&#13;
De term functioneel bestuur is waarschijnlijk ontleend aan de uitdrukking functionele&#13;
decentralisatie, als tegenhanger van territoriale decentralisatie. Wanneer gesproken&#13;
wordt over ‘functioneel bestuur’ wordt veelal niet gedoeld op een tegenstelling tot&#13;
territoriaal bestuur, maar op de afsplitsing of verzelfstandiging van bepaalde bestuurstaken-&#13;
of eenheden die op zich ook als ‘functioneel’ kunnen worden betiteld. Kort-&#13;
mann was dan ook van mening dat het huidige gebruik van de uitdrukking functioneel&#13;
bestuur eerder verwarring schept dan duidelijkheid verschaft.&#13;
De term ZBO kan heel ruim worden opgevat en wordt aan veel verschillende organisaties&#13;
en dergelijke gegeven. Kortmann noemde als voorbeelden de referendumcommissie,&#13;
wegens het verstrekken van subsidies, en de voorzitters van de Eerste Kamer&#13;
en de Tweede Kamer.&#13;
Bij het bepalen wat een ZBO is, is het daarom beter om te kijken naar het positieve&#13;
recht. Artikel 134 van de Grondwet bevat een aantal eisen waaraan moet zijn voldoen&#13;
wil er sprake zijn van een bedrijfslichaam. Daarnaast bevat ook de Wet op de bedrijfsorganisatie&#13;
(WBO) een aantal vereisten voor bedrijfslichamen.&#13;
Kortmann kwam tot de conclusie dat ZBO’s in ieder geval geen OBB’s zijn. Wel&#13;
zou een OBB een ZBO kunnen zijn, maar voorbeelden hiervan zei Kortmann niet te&#13;
kennen. Tot slot concludeerde hij dat (de besturen van) de OBB’s geen ZBO’s zijn.&#13;
Kortmann achtte het onderscheid tussen ZBO’s en OBB’s (of andere openbare&#13;
lichamen) zinvol, welk onderscheid berust op het positieve recht en de verschillende&#13;
gronden voor hun bestaan. Bij de openbare lichamen is onder andere het kenmerk&#13;
van decentralisatie aanwezig, hetgeen bij ZBO’s ontbreekt. Er zijn onderwerpen van&#13;
overheidsbeleid die beter tot op zekere hoogte los kunnen staan van het politieke primaat.&#13;
Universiteiten lijken meer op een ander openbaar lichaam in de zin van de&#13;
Grondwet dan op een ZBO. Hij stipte nog kort de discussie van de laatste maanden&#13;
aan met betrekking tot de wildgroei van ZBO’s, welke is ontstaan naar aanleiding van&#13;
het rapport van de Commissie Kohnstamm.&#13;
Kortmann stelde dat allereerst de vraag moet worden gesteld of er een bevoegdheid&#13;
aanwezig is. Zo ja, dan is de betrokken minister verantwoordelijk. Dit moet niet&#13;
omgedraaid worden. Als men de hiërarchische relatie tussen de minister en een ZBO&#13;
wil herstellen, dan zal de minister meer bevoegdheden moeten krijgen.&#13;
Kortmann besloot zijn toelichting met de overweging dat men zich af moet vragen&#13;
wat de kenmerken van een PBO en een ZBO zijn. De volgende vraag is dan of we aan&#13;
die (verschillende) kenmerken waarde hechten. Zo ja, dan dient er ook onderscheid&#13;
tussen beide gemaakt te worden, in onder andere de naam. Zo nee, dan kan hoofdstuk&#13;
7 van de Grondwet beter geschrapt worden.&#13;
De heer mr. E.R. Kleijwegt&#13;
Vervolgens kwam Kleijwegt aan het woord. Hij begon zijn toelichting met een uitleg&#13;
over de PBO. Onder PBO wordt verstaan het hele stelsel van publiekrechtelijke&#13;
bedrijfslichamen in de vorm van de product- en bedrijfschappen met de Sociaal&#13;
Economische Raad (SER) als toporgaan. Daarna ging hij in op de wijze waarop het&#13;
instellen en opheffen van de bedrijfslichamen plaatsvindt, en de samenstelling van het&#13;
bestuur. Het uitgangspunt dat een schap bestaat bij de gratie van bepaalde delen van&#13;
het bedrijfsleven, vindt zijn weerklank in de samenstelling van het bestuur. Vervolgens&#13;
kwam de inkadering van het werkgebied van de product- en bedrijfschappen aan&#13;
bod en ging Kleijwegt in op de regelgevende bevoegdheden van artikel 93 WBO en&#13;
de instellingsbesluiten (amvb’s), die bepalen voor welk type van ondernemingen het&#13;
schap is ingesteld en zo de sectoromvang afbakenen. Een selectie van de bevoegd-&#13;
heden op grond van artikel 93 WBO betreft: (1) de registratie, afzet, verdeling en aanwending&#13;
van goederen als ook het verlenen van diensten, (2) de bevordering van&#13;
professionele bedrijfsvoering, (3) de arbeidsmarktvoorziening en (4) het instellen van&#13;
fondsen, welke worden gevoed door heffingsinkomsten.&#13;
Daarna gaf Kleijwegt een overzicht van de bedrijfslichamen ((hoofd)productschappen/&#13;
bedrijfschappen) na de herschikking, eind jaren ’90. Inmiddels is het aantal&#13;
bedrijfslichamen gereduceerd van 38 naar 17; elf (hoofd)productschappen en zes bedrijfschappen.&#13;
De concrete activiteiten van bedrijfslichamen zijn volgens Kleijwegt in te delen&#13;
thema’s, te weten: veiligheid, maatschappelijk verantwoord ondernemen, innovatie,&#13;
en marktwerking en bedrijfsvoering. Hij gaf aan dat hij omwille van de tijd slechts&#13;
een paar voorbeelden zou behandelen.&#13;
In het kader van de ‘veiligheid’ noemde Kleijwegt onder andere als voorbeelden de&#13;
verordening uniforme bemonstering boerderijmelk en het convenant grondstoffenallergie.&#13;
Met betrekking tot ‘maatschappelijk verantwoord ondernemen’ stipte Kleijwegt&#13;
onder andere de gedragscode van zorgvuldig bosbeheer aan (Bosschap), die een&#13;
uitwerking vormt van het zorgvuldigheidsbeginsel in de Flora- en faunawet. In het&#13;
kader van de ‘innovaties’ kwam aan de orde ‘veilig voer is veilig voedsel’ (Productschap&#13;
Diervoeder); het gaat hier om kwaliteitsborging in de hele kolom ten behoeve&#13;
van de kwaliteit en de veiligheid. Het geld dat verkregen wordt uit heffingen wordt&#13;
gebruikt voor onderzoek en innovatie. Tot slot het thema ‘marktwerking en bedrijfsvoering’.&#13;
Kleijwegt noemde hier als voorbeeld het efficiënt en kostenbesparend handhaven&#13;
(Productschap Vee, Vlees en Eieren, Hoofdproductschap Akkerbouw). Dit&#13;
ziet op het in eigen kring handhaven; vanaf medio 2003 is tuchtrechtelijke handhaving&#13;
van de verordeningen verplicht.&#13;
Vervolgens stelde Kleijwegt het medebewind ingevolge artikel 96 WBO aan de orde.&#13;
Naast de taken van de productschappen ingevolge artikel 93 WBO (de autonome&#13;
taken) hebben de productschappen (en niet de bedrijfschappen) een belangrijke taak&#13;
in medebewind vanwege de centrale overheid. Het gaat om onder meer financiële en&#13;
administratieve regelingen op het gebied van markt- en prijsbeleid in het kader van&#13;
het Gemeenschappelijke Europese Landbouwbeleid (GLB). De bevoegdheidsoverdracht&#13;
aan een productschap vindt plaats op nationaal niveau en geschiedt bij&#13;
krachtens de Landbouwwet, de Douanewet of de In- en Uitvoerwet. Productschappen&#13;
kunnen voorts aan de hand van bepaalde criteria in aanmerking komen om als&#13;
betaalorgaan van Europese gelden te worden erkend. Deze taak als betaalorgaan&#13;
vormt veelal het zwaartepunt van de werkzaamheden van productschappen.&#13;
Na deze uiteenzetting ging Kleijwegt nog kort in op de veranderingen met betrekking&#13;
tot het medebewind en de autonome taken. Op het gebied van het medebewind&#13;
is de herziening van het GLB van belang, waarbij de aandacht is verlegd van productieondersteuning&#13;
naar de ondernemer in de landbouw. De bedrijfstoeslag is te verkrijgen&#13;
ongeacht de omvang en de aard van de productie, en is gekoppeld aan randvoorwaarden.&#13;
De randvoorwaarden betreffen bedrijfsvoering met aandacht voor plattelandsontwikkeling,&#13;
meer oog voor het milieu en diervriendelijke productiemethoden.&#13;
Daarnaast wil de minister van LNV in het (nieuwe) medebewindsverband één betaalorgaan&#13;
voor de uitvoering van het herziene GLB.&#13;
Wat betreft de verandering ten aanzien van de autonome taken, wees Kleijwegt op&#13;
het gegeven dat iedere vier jaar de betrokken minister moet rapporteren aan de Staten-&#13;
Generaal over de doeltreffendheid en de doelmatigheid van het functioneren van de&#13;
bedrijfslichamen. Daarnaast wil het kabinet komen tot een visie aangaande de PBO in&#13;
de toekomst.&#13;
De heer mr. P.H.M. van Beukering&#13;
Tot slot was het woord aan Van Beukering om een toelichting op zijn preadvies te&#13;
geven. In zijn inleiding ging hij vooral in op de motieven voor ZBO-vorming. Van&#13;
Beukering wierp de vraag op waarom de discussies over ZBO’s steeds weer opleven&#13;
en zich continu lijken te herhalen. Dit had volgens hem te maken met de positionering&#13;
van ZBO’s. Enerzijds is het ZBO, niet zijnde een functioneel of territoriaal gedecentraliseerd&#13;
orgaan, onderdeel van de centrale overheid. Anderzijds onttrekt het&#13;
ZBO zich toch ook wel weer enigszins aan die centrale overheid.&#13;
Het meest precaire kenmerk van het ZBO is dat het niet in een hiërarchische relatie&#13;
tot een minister staat en er geen volledige ministeriële verantwoordelijkheid is. De&#13;
meeste discussies zien hierop en de recentelijk opgelaaide discussie is ontstaan door&#13;
het rapport van de Commissie Kohnstamm, in welk rapport het primaat van de&#13;
ministeriële verantwoordelijkheid centraal staat.&#13;
Van Beukering stelde de vraag waarom dan toch ZBO’s opgericht worden. In de&#13;
Aanwijzingen voor de regelgeving en de ontwerp-Kaderwet ZBO’s zijn drie motieven&#13;
te vinden.&#13;
De eerste, en volgens Van Beukering ook de meest overtuigende, grond wordt&#13;
gevormd door de behoefte aan onafhankelijke besluitvorming op grond van specifieke&#13;
deskundigheid. De uitoefening van bestuursbevoegdheden wordt dan bewust onttrokken&#13;
aan politieke besluitvorming. Het zijn overigens allemaal nogal soortgelijke&#13;
onderwerpen, waarbij de burger of de ondernemer er vooral belang bij heeft dat een&#13;
objectieve en onafhankelijke beslissing tot stand komt en waarbij een politiek of&#13;
beleidsmatig oordeel ongewenst is.2 Die onafhankelijkheid van de politiek wordt&#13;
overigens veelal weer begrensd door aanwijzings- en vernietigingsbevoegdheden van&#13;
de minister. In de praktijk wordt echter zelden of nooit gebruik van deze bevoegdheden&#13;
gemaakt, gelet op de eisen die aan de motivering ervan worden gesteld.3 Van&#13;
Beukering wees er in het kader van dit eerste motief tot slot op dat er spanning kan&#13;
bestaan tussen enerzijds de wens tot het op afstand plaatsen en objectiveren van&#13;
besluitvorming en anderzijds de politieke en maatschappelijke realiteit die soms toch&#13;
om andere oplossingen vraagt.&#13;
Het tweede motief dat Van Beukering noemde is dat van de strikt regelgebonden&#13;
uitvoering in een groot aantal individuele gevallen. Dit argument komt, in ieder geval&#13;
als zelfstandig motief, iets minder vaak voor; het gaat vaak gepaard met de wens&#13;
besluitvorming met een zekere mate van onafhankelijkheid te doen plaatsvinden, in&#13;
ieder geval op afstand van de minister. Het gaat dan om het scheiden van beleid en&#13;
uitvoering, waarbij de minister zich concentreert op de hoofdlijnen van het beleid en&#13;
de uitvoering aan professionals wordt overgelaten. De gedachte die hieraan ten&#13;
grondslag ligt is dat het geven van eigen verantwoordelijkheid aan een organisatie een&#13;
positieve werking heeft op het management. Van Beukering constateerde dat deze&#13;
argumenten meer management- en doelmatigheidsoverwegingen zijn dan dat zij juridisch&#13;
zijn gefundeerd. Op zich was daar volgens hem niet zo veel mis mee, maar kan&#13;
de vraag worden gesteld of het in de praktijk wel zo werkt. Van Beukering stelde zich&#13;
op het standpunt dat de minister er daarom verstandig aan doet om over voldoende&#13;
instrumenten te beschikken om zonodig in te kunnen grijpen bij een ZBO die zijn&#13;
taken en de uitvoering verzaakt. De ministeriële verantwoordelijkheid strekt zich&#13;
immers ook uit over de uitvoering.&#13;
Het derde argument dat de Aanwijzingen en de Kaderwet erkennen is het belang&#13;
van de participatie van maatschappelijke organisaties in verband met de betrokken&#13;
bestuurstaak.4 Van Beukering zei dat dergelijke ZBO’s ‘polder ZBO’s’ genoemd kunnen&#13;
worden. In de besluitvorming van deze ZBO’s wordt, op grond van specifieke&#13;
deskundigheid of inzicht in de materie, medeverantwoordelijkheid toegekend aan de&#13;
maatschappelijke geledingen die daarbij een rol spelen.5 Hier kan tevens een pacificerende&#13;
werking vanuit gaan, terwijl het voorts kan bijdragen aan de acceptatie van te&#13;
nemen besluiten, zoals bijvoorbeeld bij de adviserende taak van het Faunafonds.&#13;
Met deze drie wettelijk erkende argumenten voor ZBO-vorming waren echter volgens&#13;
Van Beukering niet alle motieven behandeld die in de praktijk spelen. Ten eerste&#13;
functioneerden veel van de organisaties die nu als ZBO beschouwd worden al lang&#13;
voordat het begrip ‘ZBO’ überhaupt was uitgevonden en bovendien voerden sommige&#13;
ZBO’s puur privaatrechtelijk hun taken uit en is daar pas later overheidsgezag aan&#13;
toegekend. Daarnaast stelde Van Beukering dat organisatiekundige motieven om een&#13;
bepaalde taak extern te verzelfstandigen niet onderschat mogen worden. Het aansturen&#13;
van een complexe en veelomvattende organisatie als de rijksoverheid is een&#13;
lastige taak en door het verzelfstandigen van taken kan men het verzelfstandigde deel&#13;
ook beter laten functioneren. In dit kader noemde Van Beukering het argument van&#13;
de Commissie Sint,6 dat overigens niet is overgenomen in de Aanwijzingen voor de&#13;
Regelgeving en de Kaderwet ZBO’s. Van Beukering was van mening dat dit argument&#13;
het strikt genomen niet noodzakelijk maakt dat een organisatieonderdeel wordt verzelfstandigd.&#13;
Het onttrekken van onderdelen aan de ministeriële verantwoordelijkheid&#13;
is niet voor alle mogelijke problemen in de uitvoering een oplossing en daarnaast&#13;
laat de Kamer zich doorgaans niet al te veel gelegen liggen aan de vraag of een organisatie&#13;
een ZBO is, dan wel een onderdeel van het ministerie.&#13;
Tot slot wees Van Beukering op de functie van maatschappelijke verantwoording.&#13;
Dit houdt in dat als het gaat om het afleggen van verantwoording over de wijze waar-&#13;
op overheidsbeleid wordt uitgevoerd, verantwoording vaak wordt afgelegd aan maatschappelijke&#13;
groeperingen en geledingen. Het betreft dus een wijze van verantwoording&#13;
buiten of naast de traditionele parlementaire verantwoording.7 Van Beukering&#13;
was ervan overtuigd dat dergelijke systemen van verantwoording, zowel voor de&#13;
ZBO’s als voor de minister, in belang zullen toenemen. Dit past volgens hem ook in&#13;
de filosofie van het programma ‘Andere Overheid’ van het kabinet. Daarnaast constateerde&#13;
Van Beukering dat we het inboeten aan ministeriële verantwoordelijkheid en&#13;
daarmee de democratische legitimatie van ZBO’s niet moeten dramatiseren. Zowel&#13;
ten opzichte van een agentschap als een ZBO dient de minister toe te zien op het&#13;
functioneren, wordt de minister door de Kamer bevraagd en zijn de individuele&#13;
besluiten die worden genomen veelal niet zo spannend dat er een minister aan te pas&#13;
zou moeten komen om dat besluit te nemen.&#13;
Dit bracht Van Beukering tot slot bij enkele stellingen, die naar hij hoopte stof tot&#13;
discussie zouden kunnen zijn. De eerste stelling luidde: ‘Onafhankelijke besluitvorming&#13;
blijft het meest overtuigende motief voor ZBO-vorming.’ De tweede stelling&#13;
was: ‘In de praktijk van het dagelijkse functioneren is het onderscheid tussen een&#13;
agentschap en een ZBO beperkt.’ De laatste stelling luidde: ‘ZBO’s dienen niet alleen&#13;
verantwoording af te leggen aan de minister, maar ook, en vooral, te werken aan het&#13;
afleggen van maatschappelijke verantwoording.’&#13;
3 Interveniënt 1: de heer ing. D. Duijzer&#13;
Duijzer begon zijn betoog met de stelling dat de publiekrechtelijke bedrijfsorganisatie&#13;
verschillende emoties oproept en illustreerde dit aan de hand van twee uitspraken.&#13;
De eerste uitspraak was afkomstig van Willem Bruil en luidde: ‘Er moet een nieuw&#13;
Landbouwschap worden opgericht, door mannen of vrouwen met visie. Met een fatsoenlijk&#13;
salaris, een bonusregeling en een auto met chauffeur wil ik best voorzitter worden.’&#13;
8 Jaap Kras, secretaris van de VAR, schreef in december 2004 aan Duijzer in een&#13;
begeleidend schrijven bij de uitnodiging dat hij de PBO beschouwde als een belachelijk&#13;
vooroorlogs residu uit een corporatistisch denken.&#13;
Duijzer zette uiteen dat bij herhaling wordt beweerd dat het poldermodel niet bestaat&#13;
en het corporatisme geassocieerd moet worden met het fascisme. Het prototype van&#13;
dat al dan niet bestaande verderfelijke systeem, het poldermodel, is de PBO. Dat&#13;
bracht Duijzer allereerst bij de vraag hoe het poldermodel c.q. de overlegeconomie –&#13;
of meer abstract het corporatisme – als Nederlands model moet worden getypeerd.&#13;
Hij gaf aan dat de meest gangbare definitie afkomstig is van de heer Hemerijck, secretaris&#13;
van de WRR. Kort gezegd komt het erop neer dat Hemerijck de zelfregulering&#13;
van belangengroepen (het principe van de vereniging) met het primaat van de democratische&#13;
rechtstaat (het principe van de staat) heeft gecombineerd en toegepast op het&#13;
Nederlandse poldermodel als een vorm van politieke ruil tussen de democratische&#13;
staat en de functionele vertegenwoordigers van arbeid en kapitaal, waarbij gehandeld&#13;
wordt op vrijwillige basis. Volgens Duijzer was essentieel voor het corporatisme het&#13;
overdragen van de staatsmacht aan organisaties, direct of indirect.9&#13;
Vervolgens ging Duijzer in op het beleid en de rol van de overheid ten aanzien van&#13;
het delen van verantwoordelijkheden met het middenveld. In het Hoofdlijnenakkoord&#13;
van 16 mei 2003 staat centraal dat het kabinet de verantwoordelijkheid en de&#13;
zeggenschap van burgers en samenleving zal versterken. Er moet volgens het kabinet&#13;
voorts een (verdere) scheiding tussen beleid en uitvoering tot stand komen. Daarnaast&#13;
zouden, gelet op de mondigheid van de burger, dingen minder collectief moeten worden&#13;
geregeld en moet er meer ruimte worden gegeven aan uitvoeringsorganisaties en&#13;
private initiatieven (de zogenaamde ‘civil society’).10 Duijzer stelde zich op het standpunt&#13;
dat daar waar het kabinet met nadruk ruimte maakt voor de civil society en daar&#13;
bevoegdheden aan wil overdragen, het lijkt alsof het kabinet daarbij, wellicht onbedoeld,&#13;
het instrument van de PBO voor ogen heeft.&#13;
Duijzer zei sterk te hebben geaarzeld of hij het in dit gezelschap aan zou durven&#13;
een enkele opmerking te maken van juridische aard met betrekking tot de positionering&#13;
van de PBO. Ingevolge artikel 71 WBO dienen bedrijfslichamen die vallen onder&#13;
de WBO hun werkzaamheden te verrichten binnen het kader van het algemeen&#13;
belang en het gemeenschappelijke belang van de bedrijven en de personen in de desbetreffende&#13;
sector. Dit algemeen belang hangt nauw samen met de vraag of de PBO&#13;
een openbaar lichaam is, en zo ja, in welke mate. In de literatuur is altijd aangenomen&#13;
dat de PBO in al zijn aspecten een publieke organisatie is. Daarnaast wees Duijzer&#13;
onder andere op de juristen Van Eijkern en Balkenstein die hebben aangegeven dat de&#13;
organen van de bedrijfslichamen bij de wet bekleed zijn met publiekrechtelijk gezag&#13;
en derhalve overheid zijn.11 Het Europese Hof heeft echter in een recente uitspraak&#13;
geoordeeld dat het Hoofdbedrijfschap Ambachten niet zonder meer als een overheidsorgaan&#13;
kan worden beschouwd.12&#13;
Duijzer trok de conclusie dat bij uitzondering de activiteit van een bedrijfslichaam&#13;
beoordeeld kan worden als een activiteit van een ondernemersvereniging in plaats van&#13;
die van een publieke organisatie; in het algemeen zal de PBO als een openbaar lichaam&#13;
moeten worden beschouwd.&#13;
Voorts bracht Duijzer naar voren dat de PBO al vanaf het begin kampt met een drietal&#13;
hardnekkige vraagstukken, te weten het dienen van het algemeen belang door het&#13;
bedrijfsleven, de vrees voor een te grote ingreep in de economie en de discussie rondom&#13;
het gebrek aan democratische legitimatie. Vandaag was hier een vierde vraagstuk&#13;
aan toe te voegen, namelijk de problematiek van de ‘good governance’. Duijzer gaf,&#13;
vanwege de tijd in telegramstijl, enkele adviezen aan de besturen van de bedrijfslichamen&#13;
die zij kunnen gebruiken bij het opstellen van de door minister De Geus (SZW)&#13;
gevraagde toekomstverkenningen.13 Kort samengevat luidden deze aandachtspunten&#13;
als volgt: (1) aandacht voor ‘good governance’, (2) het instellen van een raad van toezicht&#13;
of een interne rekenkamer per bedrijfslichaam, (3) aandacht voor het horizontaal&#13;
toezicht en er voor zorgen dat de PBO niet intern of alleen maar gericht is op de&#13;
dragende organisaties; publieke verantwoording aan de hele sector is noodzakelijk,&#13;
(4) het niet langer onderbrengen van allerlei uitvoeringsorganen in stichtingen, (5) meer&#13;
aandacht voor een volwassen participatie van de werknemers, (6) het in de front office&#13;
voldoende herkenbaar blijven voor de ondernemers; een reorganisatie naar minder&#13;
bedrijfslichamen wordt nu niet meer als de oplossing gezien en (7) de vraag naar de&#13;
noodzaak van de PBO voor het bedrijfsleven, gelet ook op de wijzigende markt en&#13;
het kleiner worden van de PBO.&#13;
Duijzer besloot zijn toelichting met de mededeling principieel voorstander te zijn&#13;
van het poldermodel, of het corporatisme, in die zin dat de overheid verantwoordelijkheden&#13;
deelt met organisaties in het middenveld.14 Hij zei geen vertrouwen te hebben&#13;
in één almachtige centrale overheid. Verder was hij van oordeel dat de PBO&#13;
ingrijpend moet wijzigen en afslanken, en uitte hij zijn bezorgdheid of de PBO wel in&#13;
staat is om de noodzakelijke maatregelen te nemen. Wanneer de PBO als instrument&#13;
ter discussie staat, moeten de dragende organisaties gemobiliseerd worden. Volgens&#13;
Duijzer ligt de bal bij de besturen van de bedrijfslichamen.&#13;
Kleijwegt complimenteerde Duijzer met zijn verhaal. Hij wilde een paar detailkwesties&#13;
kort aanstippen. Ten eerste gaf Kleijwegt aan dat de PBO de onderzoeken in de&#13;
jaren ’90 goed heeft doorstaan. Nu heeft de politiek weer vragen en wordt de PBO&#13;
nogmaals onderzocht. Het gevaar is wel dat de sector zich tegen de PBO zou kunnen&#13;
gaan keren. De adviezen voor de toekomstverkenningen die Duijzer noemde vond&#13;
Kleijwegt waardevol. Voorts bleef het volgens Kleijwegt zoeken naar een gulden&#13;
middenweg en een afweging van hoe groot of klein een PBO moet zijn. Wat betreft&#13;
artikel 71 WBO en het dienen van het algemeen belang stelde Kleijwegt zich op het&#13;
standpunt dat er heden ten dage een groter bewustzijn is dat het algemeen belang&#13;
belangrijk is en meer naar voren gebracht dient te worden. Tot slot zei Kleijwegt dat&#13;
de stichtingen die onder de PBO hangen inderdaad voor grote onduidelijkheid zorgen.&#13;
Teneinde deze onduidelijkheid weg te nemen, zou eigenlijk de regelgeving aangepast&#13;
dienen te worden. Aan ‘de rondgang langs de PBO’s om de uitwassen op te schonen’&#13;
en de toezichtfunctie van de SER wordt serieuze aandacht gegeven.&#13;
Kortmann zei verrast te zijn door het pregnante pleidooi van Duijzer, waarin hij&#13;
allerlei eisen noemt als ‘good governance’ en beter toezicht. Men moet er volgens&#13;
Kortmann wel op bedacht zijn dat door die eisen de administratieve lasten toenemen&#13;
en alles wordt dichtgeregeld. Aan de ene kant is er wellicht bevrijding, maar aan de&#13;
andere kant ontstaat er een strop die makkelijk is op te hijsen.&#13;
Van Beukering gaf aan dat ervoor moet worden opgepast om uit het door Duijzer&#13;
genoemde arrest van het Europese Hof van 15 juli 2004 algemene conclusies te trekken&#13;
voor de beantwoording van de vraag hoe een PBO gezien moet worden. Dit&#13;
betreft namelijk een specifieke zaak over staatssteun (geld van het bedrijfsleven wordt&#13;
uitgegeven aan het bedrijfsleven). Voorts dienen de ‘good governance eisen’ gesteld te&#13;
worden aan PBO’s, ZBO’s en de centrale overheid. Naast de klassieke en formele&#13;
wegen van verantwoording van bijvoorbeeld een minister aan de Tweede Kamer, zijn&#13;
er allerlei andere wegen waarop PBO’s verantwoording kunnen afleggen. Men moet&#13;
alleen wel uitkijken om aan die organen een verantwoordingsverplichting op te leggen.&#13;
Van Beukering sloot zich dan ook bij Kortmann aan, in die zin dat er wellicht enerzijds&#13;
sprake kan zijn van bevrijding, maar anderzijds men niet weet wat men ervoor&#13;
terugkrijgt.&#13;
De heer Ten Berge van het Hoofd Productschap Akkerbouw wilde nog graag enkele&#13;
opmerkingen plaatsen. Met betrekking tot het rapport ‘Andere Overheid’ gaf hij aan&#13;
dat het ontbreekt aan daadkracht om daadwerkelijk een scheiding aan te brengen tussen&#13;
beleid en uitvoering; de regering trekt te veel naar zichzelf toe. Wat betreft de&#13;
door Duijzer genoemde adviezen voor de toekomstverkenningen gaf hij aan dat het&#13;
bedrijfsleven helemaal geen behoefte heeft aan een raad van toezicht.&#13;
Voorts is er al een stop op de oprichting van stichtingen en sinds enige jaren is overigens&#13;
de toestemming van de minister van Sociale Zaken nodig voor het oprichten&#13;
van stichtingen. Met betrekking tot de clustering binnen de PBO merkte Ten Berge&#13;
op dat het niet mogelijk is om het terug te brengen tot één productschap en één&#13;
bedrijfschap, hoewel dit misschien wel het meest ideaal is.&#13;
Duijzer reageerde op hetgeen Kortmann en Van Beukering naar voren brachten met&#13;
de opmerking niet een compleet toezichtarrangement te willen, doch het wel noodzakelijk&#13;
te vinden dat er naar buiten toe meer inlichting wordt gegeven. Sommige&#13;
bedrijfslichamen zijn heel intern gericht en op de lange termijn gaat dit ten koste van&#13;
deze bedrijfslichamen.&#13;
De heer Van Slagmaat had Duijzer horen zeggen dat de PBO zich niet te veel moet&#13;
profileren, maar meende dat het nu leek dat Duijzer tegengestelde uitspraken deed.&#13;
Duijzer reageerde hierop met de opmerking dat de productschappen en bedrijfschappen&#13;
zelf hun inhoudelijke takenpakket moeten verantwoorden. Wanneer de PBO als&#13;
instrument ter discussie staat, moeten niet de PBO’s c.q. de bestuurders van de schappen&#13;
zichzelf verdedigen, maar moeten de dragende organisaties naar voren worden&#13;
geschoven. Wanneer dit niet gebeurt, laat men volgens Duijzer zien dat de PBO geen&#13;
eigen bestaansrecht heeft.&#13;
4 Interveniënt 2: de heer mr. A.J. Braakman&#13;
Braakman ving zijn interventie aan met de opmerking dat Nederland een overlegeconomie&#13;
als coördinatiemechanisme kent, naast markt en overheid, en bedrijfslichamen&#13;
binnen die overlegeconomie een belangrijke rol spelen. Hij noemde in dit kader&#13;
artikel 71 WBO, waarin de taakstelling voor bedrijfslichamen ligt besloten. Voorts is&#13;
het essentieel dat ‘bedrijfslichamen zorgen voor een breed draagvlak, zowel bij andere&#13;
overheidslichamen, met name het Rijk, als bij werkgevers- en werknemersorganisaties.’&#13;
15&#13;
In het kader van de implementatie van het secundaire gemeenschapsrecht in de landbouwsector&#13;
bezitten productschappen ingevolge artikel 96 WBO een medebewindstaak&#13;
en vallen zij wat deze taak betreft onder het communautaire begrip lidstaat.16&#13;
Braakman gaf aan dat in het verleden bij de implementatie van communautaire regels&#13;
vooral gekozen is voor de zogenaamde ‘compliance approach’, hetgeen inhoudt dat&#13;
men primair probeert door een traject van waarschuwing en overleg, (dreigende)&#13;
overtreding te voorkomen dan wel terug te draaien. Ook gelet op het feit dat reeds in&#13;
de fase van de uitvoering contact wordt onderhouden met de marktdeelnemers om te&#13;
bewerkstelligen dat deze hun aanvraag om een begunstigende beschikking zodanig&#13;
inkleden dat deze (nog net) past binnen de communautaire regels, voldoet een productschap&#13;
geheel aan de in artikel 71 WBO omschreven taakstelling.&#13;
Volgens Braakman was het echter de vraag of het risico van aansprakelijkheid in&#13;
samenhang met de in toenemende mate door de EU geëiste ‘law-and-order’-benadering,&#13;
niet zal leiden tot een ‘deterence approach’, welke volgens Braakman na de&#13;
arresten van het HvJEG in de zaken Kühne+Heitz en Köbler wel zeer dichtbij leek te&#13;
komen. In deze arresten is de aansprakelijkheid van (organen van) een lidstaat voor&#13;
onjuiste implementatie van gemeenschapsrecht aanzienlijk verruimd, wat tot gevolg&#13;
zal hebben dat productschappen vanwege de financiële risico’s ingevolge foute voorlichting,&#13;
niet langer genegen zullen en kunnen zijn om hun adviserende taak te blijven&#13;
vervullen op de in artikel 71 WBO voorgeschreven wijze. Het draagvlak voor dit&#13;
onderdeel van de activiteiten van de productschappen zal afbrokkelen, wat in beginsel&#13;
betekent dat ze deze adviserende taak moeten afstoten. Het risico bestaat anders dat&#13;
het draagvlak op het terrein van de andere taken ook wordt aangetast en afbrokkelt.&#13;
Braakman ging vervolgens nader in op de verhoogde aansprakelijkheid van de productschappen&#13;
voor onjuiste implementatie aan de hand van de zaak Kühne+Heitz.&#13;
Het CBB heeft in deze zaak de prejudiciële vraag aan het HvJEG gesteld of het&#13;
gemeenschapsrecht, waarbij met name valt te denken aan het beginsel van gemeenschapstrouw&#13;
als vervat in artikel 10 EG, met zich brengt dat een bestuursorgaan&#13;
onder de gegeven omstandigheden verplicht is terug te komen op een beslissing die&#13;
definitief is geworden, teneinde de volle werking van het gemeenschapsrecht te verzekeren.&#13;
Kort samengevat heeft het HvJEG op deze vraag geantwoord dat een&#13;
bestuursorgaan ingevolge artikel 10 EG een definitief geworden besluit desgevraagd&#13;
opnieuw moet onderzoeken teneinde rekening te houden met de uitleg die het Hof&#13;
inmiddels aan de relevante bepaling van gemeenschapsrecht heeft gegeven, wanneer&#13;
(1) het naar nationaal recht bevoegd is om op dat besluit terug te komen, (2) het in&#13;
geding zijnde besluit definitief is geworden tengevolge van een uitspraak van een&#13;
nationale rechterlijke instantie, waarvan de beslissingen niet vatbaar zijn voor hoger&#13;
beroep, (3) voormelde uitspraak, gelet op latere uitspraak van het Hof, berust op een&#13;
onjuiste uitleg van het gemeenschapsrecht, gegeven zonder dat het Hof overeenkom-&#13;
stig artikel 234 derde alinea EG is verzocht om een prejudiciële beslissing en (4) de&#13;
betrokkene zich tot het bestuursorgaan heeft gewend onmiddellijk na van die uitspraak&#13;
kennis te hebben genomen.&#13;
Daarna ging Braakman in op de door het Productschap Pluimvee en Eieren (PPE)&#13;
afgewezen bijkomende vorderingen van Kühne+Heitz,17 in het licht van het gemeenschapsrecht&#13;
en het nationale recht. Onder verwijzing naar jurisprudentie18 zette hij&#13;
uiteen dat de schending van een regel van gemeenschapsrecht door het PPE moet&#13;
worden aangemerkt als een gekwalificeerde schending. Dergelijke ernstige beoordelingsfouten&#13;
moeten volledig worden rechtgezet. De Staat is bij een gekwalificeerde&#13;
schending volledig aansprakelijk voor alle geleden schade. Hieruit vloeit volgens&#13;
Braakman voort dat ook de wettelijke rente, bankprovisie, griffierechten en kosten&#13;
van rechtsbijstand moeten worden vergoed.&#13;
Ten aanzien van het nationale recht gaf Braakman aan dat de intrekking van het&#13;
besluit van het PPE onder nationaal recht betekent dat het nemen van dit besluit&#13;
moet worden aangemerkt als een onrechtmatige overheidsdaad, omdat dit besluit in&#13;
strijd is met een hogere regeling en omdat het gaat om een gekwalificeerde schending&#13;
van gemeenschapsrecht. Ook naar nationaal recht is de Staat aansprakelijk voor alle&#13;
vermogensschade die een justitiabele lijdt als gevolg van een onrechtmatige overheidsdaad.&#13;
Volgens Braakman houdt dit allereerst in dat de Staat gehouden is tot vergoeding&#13;
van de wettelijke rente. De kosten van juridische bijstand, mits redelijk,&#13;
komen voor vergoeding in aanmerking wanneer deze kosten in casu zijn gemaakt als&#13;
gevolg van een onrechtmatige overheidsdaad.&#13;
De conclusie luidde volgens Braakman dat productschappen onder gemeenschapsrecht&#13;
én onder nationaal recht een enorm financieel risico lopen bij een onjuiste&#13;
implementatie van het secundaire gemeenschapsrecht, ook wanneer de onjuistheid&#13;
pas veel later komt vast te staan als gevolg van een prejudiciële uitspraak van het&#13;
HvJEG. Dit financiële risico en het overleg met het Coördinerend Bureau van het&#13;
Ministerie van LNV bij de geringste twijfel, om ervoor te zorgen dat ernstige fouten&#13;
niet als ernstige nalatigheid in de zin van de Medebewindskosten Beschikking worden&#13;
aangemerkt, werken verlammend voor de adviserende taak van de productschappen.&#13;
Dit heeft weer tot gevolg dat het draagvlak van productschappen zijn representativiteit&#13;
dreigt te verliezen. Het verdiende volgens Braakman dan ook aanbeveling om&#13;
eens goed na te denken over de vraag of het Ministerie van LNV na de arresten&#13;
Kühne+Heitz en Köbler de implementatie van het secundaire gemeenschapsrecht in&#13;
de landbouwsector niet zelf ter hand moet nemen. Na deze arresten is de beslissingsbevoegdheid&#13;
bij interpretatievragen toch al bij het Ministerie komen te liggen. Het is&#13;
niet goed om de belangrijke rol die de productschappen spelen op andere terreinen te&#13;
laten aantasten door hen bij de beslissingsbevoegdheid te laten op een terrein waarop&#13;
zij in de praktijk geen enkele zeggenschap meer hebben. Voorts ontstaat er bij overheveling&#13;
van de taken naar het Ministerie ook in procesrechtelijke zin een veel zuiver-&#13;
der situatie en wordt tot slot voorkomen dat een productschap langdurig zal gaan&#13;
procederen wanneer onduidelijk is of de schade ingevolge de Gedragscode Medebewind&#13;
GLB al dan niet voor zijn rekening komt.&#13;
Kleijwegt kreeg als eerste het woord om te reageren op de interventie van Braakman.&#13;
Hij merkte op dat productschappen nu eenmaal krachtens medebewind uitvoering&#13;
geven aan regelgeving en altijd een financieel risico lopen. Om dit ten aanzien van&#13;
gemeenschapsrecht te beteugelen is een regeling en een gedragscode opgesteld. Elke&#13;
overheid, dus niet alleen een productschap, is nu eenmaal verantwoordelijk voor&#13;
onjuiste beslissingen en de schade die hieruit voortvloeit. Ten aanzien van de stelling&#13;
van Braakman, dat het aanbeveling verdient om eens goed na te denken over de vraag&#13;
of de implementatie van gemeenschapsrecht niet overgedragen zou moeten worden&#13;
aan het Ministerie van LNV – om te voorkomen dat een productschap langdurig zal&#13;
gaan procederen wanneer onduidelijk is of de schade voor zijn rekening komt –&#13;
betrok Kleijwegt de stelling dat bij overheveling de Europese Commissie mee gaat&#13;
kijken over de schouder van de minister. De minister van LNV zal in voorkomende&#13;
gevallen ook doorprocederen om aansprakelijkheid af te weren. Kleijwegt vroeg zich&#13;
aldus af of het uit oogpunt van financiële risico’s wel zo veel uitmaakt of de implementatie&#13;
van gemeenschapsrecht bij een productschap dan wel bij de minister in&#13;
handen is.&#13;
Van Beukering wilde van Braakman weten of met de heroverwegingsplicht ingevolge&#13;
Kühne+Heitz een spontane heroverwegingsplicht voor productschappen bedoeld&#13;
wordt, aangezien hij het idee had dat dit niet het geval was. Wat betreft de financiële&#13;
risico’s die productschappen lopen bij een onjuiste implementatie van het gemeenschapsrecht&#13;
merkte Van Beukering het volgende op. Er mocht volgens hem vanuit&#13;
worden gegaan dat een orgaan naar eer en geweten en in alle zorgvuldigheid een&#13;
besluit neemt. Interpretatievragen ten aanzien van gemeenschapsrecht zijn nu eenmaal&#13;
ingewikkeld en men zou genoegen moeten nemen met de meest juiste uitleg. Als&#13;
een productschap in overleg treedt met een minister, moet uit dit overleg een meest&#13;
juiste interpretatie naar voren komen. Handelt een productschap vervolgens niet conform&#13;
deze uitleg, dan is dat voor zijn eigen risico. Wat betreft de verlammende werking&#13;
die uitgaat van het financiële risico dat productschappen lopen bij het implementeren&#13;
van gemeenschapsrecht, was ook Van Beukering van mening dat dit in gelijke&#13;
mate speelt voor de minister van LNV. De minister houdt immers evenmin van financiële&#13;
tegenvallers en zal in voorkomende gevallen ook lang doorprocederen.&#13;
Tot slot had Kortmann nog een vraag aan Braakman, namelijk of het onder omstandigheden&#13;
niet zo zou kunnen zijn dat met betrekking tot de implementatie van&#13;
gemeenschapsrecht lagere openbare lichamen het wel eens beter zouden kunnen&#13;
weten en meer aangewezen hiervoor zijn dan rijksambten.&#13;
Braakman merkte op dat de vraag die eigenlijk bij alle preadviseurs terugkomt is of&#13;
het uitmaakt of men met een productschap of de rijksoverheid van doen heeft. Hij&#13;
was van mening dat dat zeker wel verschil uitmaakt. De rol van een productschap is&#13;
een andere dan die van de centrale overheid. Een productschap vervult een brugfunctie&#13;
tussen het bedrijfsleven en de overheid. Een schap kan deze rol niet vervullen wanneer&#13;
het enorme financiële risico’s loopt en met de rug tegen de muur wordt gezet.&#13;
Kortmann gaf aan het eens te zijn met de stelling van Braakman dat productschappen&#13;
een brugfunctie vervullen. Echter, ook gemeenten en provincies, en evenzeer de&#13;
rijksoverheid, kunnen onder omstandigheden een dergelijke functie hebben. Het&#13;
enige verschil is dat de taak van productschappen in de wet genoemd wordt. De stelling&#13;
van Braakman ging aldus volgens Kortmann minder op dan Braakman ons wilde&#13;
doen geloven.&#13;
Braakman reageerde hierop met de opmerking dat de positie van de rijksoverheid&#13;
afgezet moet worden tegen die van productschappen. De rol van een productschap&#13;
betreft het adviseren aan het bedrijfsleven; een productschap vervult derhalve een&#13;
wezenlijk andere rol dan de centrale overheid bij de toepassing van gemeenschapsrecht.&#13;
De mogelijkheid voor een productschap om ‘te schipperen’ is groter dan voor&#13;
de centrale overheid, die alle belangen van haar onderdanen in zicht moet houden.&#13;
Naar aanleiding van een vraag van Van Beukering inzake het bestaan van een eventuele&#13;
spontane heroverwegingsplicht zette Braakman kort uiteen dat er voor een&#13;
bestuursorgaan een heroverwegingsplicht bestaat, zodra een partij vraagt om heroverweging.&#13;
5 Interveniënt 3: de heer mr. W.J. Wolff&#13;
Wolff begon zijn interventie met de opmerking dat Kortmann in zijn bijdrage een&#13;
haarscherpe analyse geeft van de Babylonische spraakverwarring aangaande het&#13;
gehanteerde begrippenkader. De Aanwijzingen voor de regelgeving en de Kaderwet&#13;
ZBO’s hebben deze verwarring alleen maar vergroot.&#13;
Wolff was van mening dat regelgebonden uitvoering binnen nauw omschreven&#13;
kaders heel goed kan plaatsvinden onder ministeriële hiërarchie. Volgens hem is de&#13;
reden voor de angst voor ZBO’s het verlies van het primaat van de politiek, welke&#13;
angst Kamerbreed leeft. Op het merendeel van de technische dossiers – diergezondheid,&#13;
voedselveiligheid en landbouw – wordt echter alles gedetailleerd voorgeschreven&#13;
door ‘Brussel’ middels verordeningen, welke rechtstreeks doorwerken in ons rechtsbestel.&#13;
Een andere reden voor bovenbedoelde angst was volgens Wolff de invulling&#13;
van de ministeriële verantwoordelijkheid door de Tweede Kamer. Hoewel al lange&#13;
tijd wordt gewerkt aan een scheiding tussen beleid en uitvoering, blijft de betrokken&#13;
minister formeel verantwoordelijk voor het kleinste detail van die uitvoering, ook als&#13;
die verzelfstandigd wordt uitgevoerd.19 Deze krampachtige houding tussen de Tweede&#13;
Kamer en de minister staat volgens Wolff aan vernieuwing in de weg en zorgt ervoor&#13;
dat ‘geen gedoe met de Tweede Kamer’ het belangrijkste streven wordt.&#13;
Wolff zei een voorstander te zijn van ZBO’s, omdat er nu eenmaal veel activiteiten&#13;
op het niveau van de rijksoverheid zijn die buiten directe bemoeienis van de politiek&#13;
moeten kunnen worden uitgevoerd. Het moest volgens hem dan wel gaan om organen&#13;
die in strikte zin als bestuursorgaan kunnen worden aangemerkt. Zolang de relatie&#13;
tussen de minister en het ZBO wettelijk goed geregeld is, blijft de ministeriële verantwoordelijkheid&#13;
gewaarborgd.&#13;
Heel veel zaken op het terrein van de centrale overheid dienen in autonomie te&#13;
worden uitgevoerd. De maatschappij verlangt betere prestaties van de overheid en die&#13;
komen volgens Wolff niet tot stand door de minister maar overal verantwoordelijk&#13;
voor te houden. Hij wees in dit verband op het dossier voedselveiligheid.20 Het beeld&#13;
was ontstaan dat de overheid en het bedrijfsleven vooral oog hebben voor de economie&#13;
en exportbelangen. Om het vertrouwen van de consument weer terug te winnen,&#13;
werd gekozen voor de instelling van een onafhankelijke autoriteit, de Voedsel- en&#13;
Warenautoriteit (VWA), die los van de politiek risicobeoordelingen maakt, aan risicocommunicatie&#13;
doet en scherp toeziet op de naleving van wetgeving gericht op voedselveiligheid.&#13;
De VWA is een agentschap dat zelf zijn bedrijfsvoering regelt, maar in de&#13;
praktijk te maken heeft met alle beleidsmatige afhankelijkheidsrelaties die binnen een&#13;
hiërarchische verhouding gelden. Wolff herinnerde eraan dat Van Beukering meende&#13;
dat dit soort organisaties/agentschappen toch met een zekere zelfstandigheid naar&#13;
buiten treedt, maar hij vroeg zich af op welke basis dit dan gebeurt. Een ander&#13;
probleem was volgens Wolff dat EU-regelgeving vaak begrippen in ons rechtstelsel&#13;
introduceert, waar ons rechtstelsel niet bekend mee is21 en die komen uit het Anglo-&#13;
Saxsische recht, waar het heel normaal is dat ambtenaren verantwoording afleggen&#13;
aan het parlement zonder dat er een minister aan te pas komt. Wolff besloot zijn&#13;
interventie met de stelling dat er dan ook meer ten fundamentele gekeken moet worden&#13;
naar het begrip ministeriële verantwoordelijkheid.&#13;
Kortmann zei gecharmeerd te zijn van de analyse van Wolff en gaf aan dat de minister&#13;
te makkelijk antwoord geeft op, ook onzinnige, vragen van de Kamer. De minister&#13;
zou gewoon moeten zeggen: ‘ik ben niet bevoegd, en wil dat ook niet zijn en ik ben&#13;
dus ook niet verantwoordelijk’. Volgens Kortmann was er ten aanzien van de ministeriële&#13;
verantwoordelijkheid sprake van verloedering. Daarnaast zijn algemene kaderregelingen&#13;
voor ZBO’s, en wat erop lijkt, inderdaad niet mogelijk. Praktischer is het&#13;
om duidelijk te maken waar we het over hebben en wat aanpassingen te verrichten&#13;
her en der; op deze manier wordt er veel meer bereikt. Met Wolff was Kortmann&#13;
voorts van mening dat de VWA beter een ZBO kan zijn, aangezien het bijvoorbeeld&#13;
ook zelf administratieve boetes oplegt. Het Vlaams Nederlands accreditatieorgaan is&#13;
echter ook een ZBO en Kortmann gaf aan zo’n ZBO een verschrikking te vinden.&#13;
Kortmann zei het op hoofdlijnen eens te zijn met Wolff, maar wat genuanceerder te&#13;
zijn met betrekking tot de ZBO’s.&#13;
Ook Van Beukering had de behoefte te reageren op de interventie van Wolff. Hoewel&#13;
agentschappen opereren onder ministeriële verantwoordelijkheid, treedt de VWA in&#13;
de praktijk zelfstandig naar buiten en is de minister terughoudend met het geven van&#13;
aanwijzingen. De VWA houdt zich ook bezig met de bestrijding van dierziekten en in&#13;
dat kader moet de minister instrumenten bezitten om toezicht te houden en zonodig&#13;
op te treden. Volgens Van Beukering moest er goed gekeken worden naar de verschil-&#13;
lende taken en onderwerpen die bij de VWA zijn ondergebracht om vervolgens te&#13;
kunnen beoordelen of de VWA onafhankelijk kan optreden. Van Beukering stelde de&#13;
vraag of voor het functioneren van de VWA een ZBO nodig is of dat het ook kan&#13;
onder ministeriële verantwoordelijkheid. In het advies van Kohnstamm was volgens&#13;
hem te zien dat de Commissie met deze vraag heeft geworsteld.&#13;
Kleijwegt merkte op dat het Landbouwschap vroeger een enorme uitstraling had.&#13;
Toen LTO-Nederland ontstond heeft deze organisatie de draad opgepakt. De productschappen&#13;
houden zich bezig met de publiekrechtelijke taak en laten de belangenbehartiging&#13;
over aan privaatrechtelijke organisaties.&#13;
Kortmann gaf tenslotte nog aan dat de VWA een hoeveelheid aan interne instructies&#13;
kent en zelf heeft meegemaakt dat de VWA niet bereid was dergelijke regels openbaar&#13;
te maken, maar deze regels vervolgens wel aan de burgers tegenwerpt. Dit soort risico’s&#13;
loopt men bij zulke instellingen. Het mag dan wel een onafhankelijke instelling&#13;
zijn, maar het daadwerkelijke optreden van zo’n instelling blijkt vaak bepalender, dan&#13;
hoe het een en ander geregeld is.</content><legacyfootnotes>* Mevr. mr. S.J. Jonas is advocaat bij Wijn &amp; Stael advocaten te Utrecht.&#13;
1. Prof. mr. C.A.J.M. Kortmann ,‘PBO en ZBO: slechts één letter verschil?’, mr. E.R. Kleijwegt, ‘De&#13;
Publiekrechtelijke Bedrijfsorganisatie (PBO) in de tijd geplaatst’ en mr. P.H.M. van Beukering, ‘Zelfstandige&#13;
bestuursorganen in de landbouwsector’, Agr.r. mei 2005, nummer 5.&#13;
2. Als voorbeelden noemde Van Beukering het verlenen van kwekersrecht voor een rozenras en het tot&#13;
stand komen van een ‘redelijke’ pachtprijs.&#13;
3. Van Beukering wees in dit verband op de bijzondere constructie die is gekozen in de Bestrijdingsmiddelenwet.&#13;
4. Als voorbeeld noemde Van Beukering het Faunafonds, de Landinrichtingscommissies, de Organisatie&#13;
ter verbetering van de Binnenvisserij, de privaatrechtelijke Keuringsdiensten en Staatsbosbeheer.&#13;
5. Dit speelt bij privaatrechtelijke keuringsdiensten een rol.&#13;
6. Volgens de Commissie Sint was voor ZBO-vorming ook ruimte in het geval van de aansturing van een&#13;
dienst die zich in een stabiele beleidsomgeving bevindt, een geringe politieke gevoeligheid kent en vooral&#13;
uitvoeringshandelingen van een professioneel-technisch karakter verricht.&#13;
7. Als voorbeeld wees Beukering o.a. op de verplichting in de nieuwe Zaaizaad- en plantgoedwet voor de&#13;
Raad voor plantenrassen om regelmatig met het betrokken bedrijfsleven te overleggen.&#13;
8. Willem Bruil, ‘De vlaggen wapperen nog’, Agrarisch Dagblad 12 mei 2005.&#13;
9. Duijzer gaf hier als voorbeeld het voorjaarsoverleg van 2004 m.b.t. de sociale zekerheid en de demonstraties&#13;
in Amsterdam op 2 oktober 2004.&#13;
10. Duijzer noemde in dit kader het rapport ‘Andere overheid’ en het WRR-rapport ‘De toekomst van de&#13;
nationale rechtstaat’ (2002).&#13;
11. W.J. van Eijkern en G.J. Balkenstein, De Wet op de Bedrijfsorganisatie, 1955, p. 98, Alpen aan den Rijn,&#13;
N. Samson N.V..&#13;
12. Arrest van het Europese Hof van 15 juli 2004 in zaak C-345/02, r.o. 34 tot en met 43.&#13;
13. Brief van de minister van SZW, TK 2004-2005, 25 695, nr. 25, 17 november 2004.&#13;
14. Zoals het besturen van scholen en ziekenhuizen, eigen tuchtrecht van advocaten, het geven van&#13;
BOVAG-bevoegdheden aan garagebedrijven of de PBO.&#13;
15. Braakman verwees in dit kader naar het preadvies van Kleijwegt, randnummer 2.4.&#13;
16. Hetgeen betekent dat de verplichtingen en aansprakelijkheden die in het EG-verdrag tot de lidstaten&#13;
zijn gericht, ook van toepassing zijn op de productschappen.&#13;
17. Kuhne+Heitz zijn tegen deze afwijzingen in beroep gegaan, maar een uitspraak van het CBB was er&#13;
tijdens de jaarvergadering nog niet.&#13;
18. Zie HvJEG Hedley Lomas, zaak C-5/94, Jur. 1996, p. 2553 en Köbler r.o. 56.&#13;
19. Wolff noemde als voorbeelden o.a. het directietoilet van Tjibbe Joustra en het al of niet bijvoeren van&#13;
Heckrunderen in de Oostvaardersplassen.&#13;
20. Na een aantal schandalen 5 jaar geleden (dioxine, dierziekten) was het vertrouwen van de consument in&#13;
de rol van de instanties ter bescherming van de volksgezondheid volledig weg, vooral in Engeland.&#13;
21. Wolff noemde als voorbeeld het begrip ‘autoriteit’ en bepalingen omtrent transparantie van gegevens&#13;
richting burgers.&#13;
</legacyfootnotes><footnotes><footnote/></footnotes><auteurs>mr. S.J. Jonas</auteurs><published>2005-10-01 00:00:00</published><modified>2005-10-01 00:00:00</modified><editiondate>2005-10-01</editiondate><htmlpath>https://denhollander.info/artikel/4320</htmlpath></article>
</articles></edition>