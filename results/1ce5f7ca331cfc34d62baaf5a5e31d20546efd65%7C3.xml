<edition><articles><article><jaar>1990</jaar><naam>Tijdschrift voor Agrarisch Recht</naam><uitgave>12</uitgave><aflevering>12</aflevering><searchword>TvAR 12/1990</searchword><id>6233</id><udhid>UDH:TvAR/6233</udhid><titel>Vijftig jaar rechtsontwikkeling met betrekking tot de landbouw</titel><searchwords><searchword>TvAR 12/1990</searchword><searchword>UDH:TvAR/6233</searchword></searchwords><attachments><attachment><name>1990_nr 12_Artikel_deHaan.pdf</name><extention>pdf</extention><url>https://denhollander.info/download/6027/ci</url></attachment></attachments><inleiding>1. INLEIDING&#13;
Vijftig jaar&#13;
Rechtshistorisch bezien is de laatste vijftig jaar een betrekkelijk willekeurige periode in de&#13;
ontwikkelingsgang van het agrarisch recht. Immers al vanaf 1910 wordt het vak ten onzent op&#13;
universitair niveau onderwezen, terwijl ook in vroegere eeuwen daaraan de nodige aandacht&#13;
werd besteed.1 Toch kan men zeggen dat de halve eeuw waarop het jubilerende tijdschrift De&#13;
Pacht/Agrarisch Recht thans terug kan zien, van beslissende betekenis is geweest voor de op- en&#13;
uitbouw van dit vak, niet alleen in wetenschappelijk maar vooral ook in maatschappelijk opzicht.&#13;
Ten nauwste hangt dit samen met het feit dat pas in deze periode ten volle het besef doorbrak&#13;
dat de landbouw voorwerp van aanhoudende zorg voor de overheid moet zijn en wel over de hele&#13;
linie. Tevoren was er wel sprake geweest van allerlei wetgeving op onderdelen, vooral&#13;
betrekking hebbend op planten- en dierziektenbestrijding en kwaliteitsbescherming van&#13;
agrarische produkten, mede in verband met de export.2 Veel minder was dit het geval bij de&#13;
regeling van het grondgebruik, die in hoofdzaak aan het private rechtsverkeer werd overgelaten.&#13;
Alleen de Ruilverkavelingswet 1924 was een eenzame voorganger op de weg van het ingrijpen&#13;
in grondgebruiksverhoudingen.&#13;
Crisis en bezetting&#13;
Eerst in de crisistijd en de daarop volgende bezettingsjaren komt de agrarische wet- en&#13;
regelgeving over een breed front op gang. In zijn in 1970 gepubliceerde rede over Zeventig jaren&#13;
agrarische belangenbehartiging in lokale, regionale en nationale wisselwerking3 schetst J.M.&#13;
Polak aan de hand van passages over de landbouw uit de troonredes vanaf 1900 deze doorbraak.&#13;
Voor de periode 1900-1930 spreekt hij daarbij van een rooskleurig beeld, met een bescheiden&#13;
plaats voor wetgeving en voor de periode 1930-1940 van een dramatische ontwikkeling, met een&#13;
snelle opeenvolging van wettelijke maatregelen. Een ontwikkeling die zich in de oorlog 1940-&#13;
1945 nog voortzet met de bezettingsregelingen, nu die slechts gedeeltelijk wezensvreemd waren&#13;
aan het Nederlandse recht.&#13;
De Landbouw-crisiswet van 1933 diende niet alleen als grondslag voor steunmaatregelen in&#13;
verband met de produktie en afzet van landbouwprodukten in de beruchte crisisjaren, bij wet van&#13;
30 september 1938 (Stb. 639c) werd zij tevens geschikt gemaakt voor gebruik ten behoeve van de voedselvoorziening in tijden van oorlog, oorlogsgevaar of andere buitengewone omstandigheden.&#13;
Tijdens de bezetting kwamen daar het Voedselvoorzieningsbesluit 1940 en het Organisatiebesluit&#13;
Voedselvoorziening 1941 bij. Dit crisis- en bezettingsrecht werd pas vervangen bij&#13;
de Landbouwwet van 1957, nadat eerder al de Wet op de Bedrijfsorganisatie (1950) was tot stand&#13;
gekomen. Niettemin kwam de wetgever vijfjaar later alweer met een Noodwet voedselvoorziening.4&#13;
Pacht en grondgebruik&#13;
Meer spectaculair nog was de legislatieve ontwikkeling op het terrein van pacht en grondgebruik.&#13;
5 Andermaal was het een crisiswet die de stoot moest geven tot het geheel, namelijk de&#13;
Crisispachtwet 1932 (Stb. 301), vijfjaar later gevolgd door de Pachtwet 1937.6 Ook deze was,&#13;
zoals men weet, geen lang leven beschoren, want al in 1941 werd zij vervangen door het&#13;
Pachtbesluit dat van veel beslissender betekenis bleek voor de ontwikkeling van het pachtrecht.&#13;
De tegenwoordige Pachtwet 1958 borduurt voor een groot deel op het stramien van dit besluit&#13;
voort en is eerst nu aan een werkelijk grondige herziening toe.7&#13;
Parallel aan de pachtwetgeving liep aanvankelijk sinds het Besluit Vervreemding Landbouwgronden&#13;
van 1940 de wetgeving betrekking hebbend op de vervreemding van landbouwgronden.&#13;
Na de oorlog werd de lijn van dit besluit voortgezet via het Vervreemdingsbesluit Onroerende&#13;
Zaken van 1945 en de Wet Vervreemding Landbouwgronden van 7 augustus 1953, Stb. 446. Bij&#13;
het vervallen van die wet op 1 januari 1963 is het voorkeursrecht van de pachter overgeheveld&#13;
naar de Pachtwet (art. 56a e.v.). Sindsdien moet ons land het zonder prijsbeheersing voor&#13;
onverpachte gronden stellen. Een poging om bij de Wet agrarisch grondverkeer van 26 maart&#13;
1981, Stb. 248 opnieuw een indirecte prijsbeheersing voor dergelijke gronden ingevoerd te&#13;
krijgen, namelijk via een landbouwkundige toetsing8, heeft schipbreuk geleden op de nietinvoering&#13;
van deze wet, althans op het onderhavige punt.&#13;
Meer succesvol is geweest de ruilverkavelingswetgeving. Begonnen met de reeds genoemde&#13;
wet van 1924 die maar een beperkte toepassing had gekregen, ontwikkelde zich onder de&#13;
Ruilverkavelingswet van 20 mei 1938, Stb. 618 de zgn. ruilverkaveling nieuwe stijl, waarin naast&#13;
de verkaveling ook de ontsluiting en waterbeheersing een belangrijke plaats kregen. De wet van&#13;
1954 ( 3 november 1954, Stb. 510) voegde hier het landschapsplan met de bijbehorende&#13;
toewijzing van gronden aan openbare lichamen en rechtspersonen op het gebied van natuur- en&#13;
landschapsbeheer aan toe. Klap op de vuurpijl is de Landinrichtingswet van 9 mei 1985, Stb. 299,&#13;
die sindsdien naast een tweetal bijzondere herinrichtingswetten voor Midden-Delfland en Oost-&#13;
Groningen/Gronings-Drentse Veenkoloniën het toneel van de inrichting van landelijke gebieden&#13;
beheerst.9&#13;
Verdere behandeling&#13;
In plaats van nu in deze inleiding het verdere verloop van de ontwikkeling van het agrarisch recht te schetsen zal ik eerst aandacht besteden aan de externe kant daarvan. En wel door dit recht te&#13;
plaatsen tegen de achtergrond van de hoofdlijnen van rechtsontwikkeling in de verzorgingsstaat,&#13;
zoals ik die enkele jaren geleden in een rede voor de Koninklijke Akademie heb samengevat.10 In&#13;
de derde paragraaf volgt dan een meer interne beschrijving van de ontwikkeling van het&#13;
agrarisch recht als functioneel vak.</inleiding><content>2. HET AGRARISCH RECHT IN HET KADER VAN DE ALGEMENE RECHTSONTWIKKELING&#13;
Autonoom karakter&#13;
Wat mij bij de discussie rond de ontwikkeling van het agrarisch recht altijd geïntrigeerd heeft is&#13;
de vraag naar het al dan niet autonome karakter van dit recht. Het was vooral J.M. Polak die zich&#13;
vanaf zijn aantreden als hoogleraar in Wageningen, maar ook daarna nog met deze vraag bezig&#13;
hield." In zijn meest recente bijdrage in dit opzicht, namelijk die aan de bundel Recht in&#13;
ontwikkeling, Tien agrarisch-rechtelijke opstellen12, constateert hij enerzijds in het voetspoor&#13;
van Cerutti13 dat het agrarisch recht een dwarsdoorsnede is door een (groot) aantal rechtsgebieden,&#13;
doch onderkent hij anderzijds dat er wel enkele specifieke eigenaardigheden bestaan, die&#13;
kenmerkend zijn voor dit recht. Als zodanig noemt hij onder meer de zelfregulering via eigen&#13;
privaatrechtelijke en publiekrechtelijke organisaties, zoals coöperaties, stichtingen en produkten&#13;
bedrijfsschappen. Inderdaad is de autonome rechtsvorming door maatschappelijke organisaties&#13;
één van de wezenlijke kenmerken van functionele rechtsgebieden als het agrarisch recht. Het&#13;
is er echter slechts één, terwijl de functionele rechtsontwikkeling waarvan het ontstaan van het&#13;
vak agrarisch recht deel uitmaakt, door meer van zulke eigen kenmerken wordt gekarakteriseerd.&#13;
Hoofdlijnen&#13;
Die ontwikkeling staat echter ook weer niet op zichzelf. In mijn Akademierede heb ik een viertal&#13;
hoofdlijnen van rechtsontwikkeling in de verzorgingsstaat onderscheiden, namelijk:&#13;
1. de sociale grondrechten als volkenrechtelijke en staatsrechtelijke fundering;&#13;
2. de vervlechting van publiek- en privaatrecht;&#13;
3. de functionele rechtsontwikkeling; en&#13;
4. de afslankingsoperaties als actuele ontwikkeling.&#13;
Op elk van die vier hoofdlijnen zal ik nu in relatie tot het agrarisch recht in het kort ingaan.&#13;
Om te beginnen dus de sociale grondrechten.&#13;
Sociale grondrechten&#13;
Het beste bewij s dat deze bij de jongste grondwetsherziening in de Grondwet opgenomen rechten&#13;
geen sluitend systeem vormen, levert wel het agrarisch recht. Immers de landbouw voorziet,&#13;
samen met de bouwnijverheid, in onze primaire levensbehoeften. Hoe nu te verklaren dat de volkshuisvesting, evenals de zorg voor het leefmilieu wel een aparte grondslag in onze&#13;
constitutie heeft gekregen14 en de zorg voor de landbouw niet?&#13;
De laatste moet het stellen met het algemene art. 20 betreffende de bestaanszekerheid der&#13;
bevolking en de spreiding van welvaart als voorwerp van overheidszorg. In de jaren zeventig en&#13;
tachtig was men kennelijk alweer enigszins vergeten, hoe afhankelijk ons land nog enkele&#13;
decennia daarvoor was geweest van de voedselvoorziening en van de zorg die de overheid te dien&#13;
aanzien heeft. Om over de bijdrage van de landbouw aan het beheer van de landelijke gebieden&#13;
en dus ook aan het leefmilieu maar niet te spreken. Natuurlijk is het landbouwbeleid mede gericht&#13;
op de bestaanszekerheid van de agrarische bevolking en ook op de spreiding van welvaart in de&#13;
zin van inkomenspariteit voor boeren en tuinders ten opzichte van vergelijkbare beroepen. Maar&#13;
voedselvoorziening is toch wel wat meer dan dat, niet alleen op nationaal, maar vooral ook op&#13;
internationaal niveau, waar ons land als één van de grootmachten op de agrarische wereldmarkt&#13;
opereert.&#13;
Vervlechting van publiek- en privaatrecht&#13;
Vervlechting van publiek- en privaatrecht is meer dan een dwarsdoorsnede daarvan. Bij het&#13;
laatste verschijnsel gaat men er min of meer vanuit, dat de hoofdindeling van publiek- en&#13;
privaatrecht in stand blijft. Een dwarsdoorsnede-indeling van het agrarisch recht levert dan ook&#13;
als hoofdgebieden op organisatorisch, zakenrechtelijk en verbintenisrechtelijk agrarisch recht&#13;
enerzijds en ruimtelijk, economisch, sociaal en fiscaal agrarisch recht anderzijds. In het pas&#13;
verschenen boek Bouwrecht in kort bestek15 is deze klassieke indeling door mij wel in het kort&#13;
beschreven, maar wordt zij voor het overige niet gevolgd. In plaats daarvan is gekozen voor een&#13;
functionele indeling, uitgaande van de verschillende onderdelen van het bouwproces.16 Ook bij&#13;
een thans voorgenomen vergelijkbare uitgave voor het agrarisch recht ligt een dergelijke&#13;
indeling in het voornemen.17 Het voordeel daarvan is niet alleen dat meer recht wordt gedaan aan&#13;
het eigen karakter van dit vak, maar ook dat de grensgebieden van publiek- en privaatrecht, waar&#13;
nu juist het verschijnsel van de vervlechting tussen beide zich voordoet, beter in beeld komen.&#13;
Zoals ik elders18 heb betoogd kan die vervlechting tweeërlei vorm aannemen. De eerste is die&#13;
waarbij de overheid met publiekrechtelijke bevoegdheden ingrijpt in privaatrechtelijke verhoudingen.&#13;
Op agrarisch-rechtelijk terrein betreft dit vooral de wetgeving inzake het grondgebruik.&#13;
Zowel de Pachtwet als de Landinrichtingswet zijn typische mengvormen van publiek- en&#13;
privaatrecht. Zozeer zelfs dat men kan twijfelen aan het nut van regeling van de pachtovereenkomst&#13;
in het nieuwe BW.19 Hoewel ik met het maken van het voorontwerp van de titel Pacht voor&#13;
boek 7 destijds zelf belast ben geweest, moest ik daarin ook wel publiekrechtelijke onderwerpen&#13;
als toetsing en herziening door de grondkamer opnemen, omdat die nu eenmaal niet te scheiden&#13;
zijn van inhoud en totstandkoming van de overeenkomst.20 Bij de landinrichting is de toedeling&#13;
van private rechten op basis van een publiekrechtelijk plan zo mogelijk een nog duidelijker&#13;
voorbeeld van totale verstrengeling van publiek- en privaatrecht.21 Ook de tweede vorm van vervlechting van deze beide soorten recht doet zich in het agrarisch&#13;
recht, evenals in andere functionele vakken, veelvuldig voor. Het betreft het van overheidswege&#13;
hanteren van privaatrechtelijke middelen om publiekrechtelijke doeleinden te realiseren. Voor&#13;
het eerst heeft de Hoge Raad in zijn recente arrest van 26 januari 1990 (Staat/Windmill),&#13;
gepubliceerd in Bouwrecht 1990, blz. 697 e.v. met noot van R.P.J.L. Tjittes, een duidelijke&#13;
beperking gesteld aan de toepassing van de tweewegenleer. En wel in deze zin dat het gebruik&#13;
van privaatrechtelijke bevoegdheden de publiekrechtelijke regeling niet op onaanvaardbare&#13;
wijze mag doorkruisen.22 Hoe dat zij, in ieder geval kan ook het agrarisch recht het niet buiten&#13;
het zgn. overheidsprivaatrecht stellen. Via privaatrechtelijke organisatievormen als verenigingen&#13;
en stichtingen wordt onder meer landbouwkwaliteitsbeleid en agrarisch structuurbeleid&#13;
gevoerd, via uitgifte in eigendom en erfpacht eveneens een dergelijk structuurbeleid, terwijl met&#13;
het relatienotabeleid via een stelsel van beheersovereenkomsten en ook via aankoop van&#13;
reservaatsgronden de belangen van natuur en landschap worden gediend.&#13;
Functionele rechtsontwikkeling&#13;
De consequenties van de functionele rechtsontwikkeling waarvan het agrarisch recht deel&#13;
uitmaakt, strekken zich overigens veel verder uit dan het instrumentele gebruik van het&#13;
privaatrecht voor publiekrechtelijke doeleinden. Ook het bestuursrecht en het strafrecht delen&#13;
in die instrumentalisering in de zin dat ook deze in belangrijke mate voor beleidsdoeleinden van&#13;
de overheid worden ingezet. Wat het eerstgenoemde recht betreft gaf dit zelfs aanleiding tot de&#13;
verschijning van een thans tweedelig handboek over bestuursrecht in de sociale rechtsstaat.23&#13;
Ook in het agrarisch recht zijn het bestuursrecht en in mindere mate het strafrecht dienstbaar aan&#13;
beleidsdoeleinden. Het grootste deel van de agrarische wet- en regelgeving draagt zelfs een&#13;
instrumenteel karakter. Wij zullen dat bij de verkenning van de verschillende aspecten van overheidsbeleid&#13;
met betrekking tot de landbouw in paragraaf 3 nog wel nader ervaren.&#13;
Hier nog een enkel woord over de functionele rechtsvorming. Mede naar aanleiding van&#13;
opmerkingen dienaangaande in de genoemde rede voor de Akademie was het bij mijn afscheid&#13;
gehouden symposium gewijd aan de rechtsvorming door resp. wetgever, rechter, bestuurder en&#13;
burger, vertegenwoordigd door maatschappelijke organisaties.24 Alle vier rechtsvormers zijn op&#13;
het agrarisch-rechtelijke terrein actief. Polak noemde al de zelfregulering door deze organisaties&#13;
als onderscheidend kenmerk. Ook de beleidsregelgeving door het bestuur is echter kenmerkend,&#13;
waarbij men slechts aan de talloze subsidieregelingen behoeft te denken, om over algemeen&#13;
verbindende voorschriften van Kroon of minister maar niet te spreken. Zelfs Europese regelingen&#13;
als die betreffende het agrarisch structuurbeleid worden ten onzent in ministeriële regelingen&#13;
of zelfs besluiten van een stichtingsbestuur (Ontwikkelings- en Saneringsfonds voor de Landbouw)&#13;
uitgewerkt, terwijl zij elders vaak tot formele wetgeving aanleiding geven.25 Dat de&#13;
landbouw op onderdelen ook nog beschikt over een eigen rechtspraak, bijv. in de vorm van&#13;
pachtkamers en arbitragecommissies, beide met een belangrijke inbreng van agrarische deskundigen,&#13;
behoeft geen betoog.26 De functionele rechtsontwikkeling maakt het tevens mogelijk het agrarisch recht te plaatsen&#13;
naast en tegenover andere functionele vakken op het terrein van onroerend goed, ruimte en&#13;
milieu. Ik mag hier verwijzen naar overzichten welke ik daarvan elders heb gegeven.27&#13;
Afslankingsoperaties&#13;
Uiteraard heeft ook de landbouw in de afgelopen jaren deel gehad aan de zgn. grote operaties,&#13;
strekkende tot afslanking van de enigszins in een crisis verkerende verzorgingsstaat. Met name&#13;
betreft het hier reorganisatie van de rijksdienst, heroverweging, deregulering, privatisering en in&#13;
mindere mate ook decentralisatie. De opheffing van het Ministerie van Cultuur, Recreatie en&#13;
Maatschappelijk Werk (CRM) bij de kabinetsformatie van 1982 betekende voor het Ministerie&#13;
van Landbouw en Visserij overigens een belangrijke uitbreiding en wel met natuurbeheer en&#13;
openluchtrecreatie.28 Sinds de jongste formatie komt deze ook in de naam van het departement&#13;
tot uitdrukking.&#13;
De landinrichting is voorwerp geweest zowel van heroverweging als van deregulering en&#13;
decentralisatie. Toevalligerwijze konden de beide laatstgenoemde aspecten worden meegenomen&#13;
bij de totstandkoming van de Landinrichtingswet. De deregulering leidde tot een belangrijke&#13;
vereenvoudiging van het planningsstelsel in de zin van invoering van de mogelijkheid tot&#13;
vereenvoudigde voorbereiding naast de gefaseerde.29 In het eerste geval hoeft aan het landinrichtingsplan&#13;
niet eerst een landinrichtingsprogramma vooraf te gaan. Een en ander hing overigens&#13;
nauw samen met de dezerzijds bepleite regeling van de administratieve ruilverkaveling30, die&#13;
inmiddels in de praktijk tot een succes is geworden. Van decentralisatie is bij de landinrichting&#13;
zowel in functionele als in territoriale zin sprake: de eerste via centrale commissie en landinrichtingscommissie,&#13;
de tweede via de in de nieuwe wet sterk toegenomen zeggenschap van&#13;
provincies en gemeenten.31&#13;
Weinig valt nog te zeggen over de uiteindelijke uitkomst van de heroverweging inzake de&#13;
pachtwetgeving. Het desbetreffende rapport dat in mei 1988 aan de Tweede Kamer werd&#13;
aangeboden32, hield drie beleidsvarianten in, t.w. afschaffing, liberalisering of stroomlijning van&#13;
de toepassing van de Pachtwet. Blijkens de Structuurnota Landbouw alsmede de standpuntbepaling&#13;
van het Landbouwschap en nu weer de regering zal ongetwijfeld voor enige mate van&#13;
liberalisering worden gekozen.33&#13;
De deregulering heeft voor de landbouwwetgeving in engere zin geen al te grote consequenties&#13;
gehad. Het speciale nummer, daaraan door het tijdschrift Agrarisch Recht in oktober 1983&#13;
gewijd, werd een maand later gevolgd door een opsomming van wetten, die volgens de&#13;
Commissie-Geelhoed nader moesten worden bezien.34 Bij haar Eindbericht kwam de commissie&#13;
niet verder dan het afraden van (onverkorte) invoering van de Wet agrarisch grondverkeer en van&#13;
een toentertijd voorgenomen Landbouwvestigingswet, alsmede een niet opgevolgd voorstel tot&#13;
intrekking van het ontwerp Wet op de uitoefening van de diergeneeskunde. Ook de WerkgroepNicaise beperkte zich tot enkele ondergeschikte punten uit de Meststoffenwet en de Landbouwkwaliteitswet.&#13;
35 De Europese regelgeving bleef uiteraard geheel buiten schot, hoewel de grenzen&#13;
van de uitvoerbaarheid ervan duidelijk in zicht komen.36&#13;
Iets meer zoden aan de dijk lijkt de privatisering te zetten, nu behalve de landbouwvoorlichting&#13;
en het landbouwkundig onderzoek ook Staatsbosbeheer een zekere mate van verzelfstandiging&#13;
zal ondergaan. Zulks niettegenstaande enkele negatieve adviezen over de privatiseringsvoorstellen.&#13;
Overigens moet de Boswet in verband met de verzelfstandiging nog worden&#13;
aangepast.37&#13;
3. DE ONTWIKKELING VAN HET AGRARISCH RECHT ALS FUNCTIONEEL VAK&#13;
a. De opbouw van het vak&#13;
Begrenzing rechtsgebied&#13;
In Bouwrecht in kort bestek heb ik op blz. 5 dit vergelijkbare functionele rechtsgebied trachten&#13;
af te bakenen met behulp van een drietal concentrische cirkels. Hierbij wordt de binnencirkel&#13;
gevormd door het specifieke bouwrecht, de middencirkel door algemeen op de bouw toepasselijk&#13;
recht, terwijl de buitencirkel wordt aangegeven met een onderbroken lijn, omdat zij het&#13;
nauwelijks te begrenzen overig voor de bouw van belang zijnde recht omvat. Bij de voorbereiding&#13;
van het onderhavige artikel bleek mij, dat W. Brussaard in zijn inleiding voor het lustrum&#13;
van zijn vakgroep in 1986 voor het agrarisch recht een soortgelijke indeling volgde.38&#13;
Volledigheidshalve druk ik deze cirkelfïguur hier ook voor dit vak af. Specifiek agrarisch recht&#13;
Wat mij bij de vergelijking met het bouwrecht als functioneel vak onmiddellijk opviel was, dat&#13;
het kerngebied van het agrarisch recht in de zin van het uitsluitend voor de landbouw geldende&#13;
recht veel uitgebreider is dan dat van bouwrecht. De omvang van de tijdschriften zou juist het&#13;
tegendeel doen vermoeden. Wanneer men het autonome bouwrecht in de zin van algemene&#13;
voorwaarden, zoals de UAV, buiten beschouwing laat en zich tot de formele wetgeving beperkt,&#13;
komt men bij dit vak nauwelijks verder dan de Woningwet, omdat zelfs de Wet op de Ruimtelijke&#13;
Ordening en de Wet op de stads- en dorpsvernieuwing tot de meer algemene wetgeving behoren.&#13;
Daarentegen kent het agrarisch recht veel specifieke wetgeving, zowel wat betreft landbouwgronden&#13;
(Pachtwet, Wet agrarisch grondverkeer, Boswet, Bodemproductiewet 1939) als wat betreft&#13;
planten, dieren en produkten (Plantenziektenwet, Zaaizaad- en Plantgoedwet, Veewet en&#13;
straks Gezondheids- en welzijnswet voor dieren, Diergeneesmiddelenwet en Wet op de uitoefening&#13;
van de diergeneeskunde, alsmede de Landbouwkwaliteitswet). Dan spreek ik nog niet eens&#13;
over de Landbouwwet die samen met de In- en Uitvoerwet het kader vormt voor de uitvoering&#13;
van het Europese gemeenschappelijke landbouwbeleid. Zelfs op milieugebied kent de landbouw&#13;
thans enkele specifieke wetten, namelijk de Meststoffenwet en de Bestrijdingsmiddelenwet.&#13;
Algemeen op de landbouw toepasselijk recht&#13;
Zeer uitgebreid is ook het van meer algemene aard zijnde recht dat niettemin een specifieke&#13;
toepassing of toespitsing kent op de landbouw. Dit is direct al het geval, waar het gaat om de&#13;
privaatrechtelijke en publiekrechtelijke organisatievormen en zelfs vormen van rechtspraak. De&#13;
coöperatieve vereniging moge een voor allerlei stoffelijke doeleinden bestemde vorm van&#13;
samenwerking zijn, alleen in de landbouw heeft zij haar duizenden verslagen.39 Hetzelfde geldt&#13;
voor de publiekrechtelijke bedrijfsorganisatie die in de middenstand ook een zekere mate van&#13;
toepassing vindt, doch in de agrarische produkt- en bedrijfsschappen niettemin haar voornaamste&#13;
reden van bestaan vindt.40 Het aparte Ministerie van Landbouw, Natuurbeheer en Visserij&#13;
mag in verband met allerlei frauduleuze wetgeving af en toe in opspraak komen, nog steeds vormt&#13;
het een van de meest efficiënt georganiseerde departementen.41 En hoewel de speciale pachtkamers&#13;
bij kantongerechten en Gerechtshof Arnhem wellicht in verband met de reorganisatie van&#13;
de rechterlijke macht hun langste tijd hebben gehad, spelen zij tezamen met de grondkamers en&#13;
Centrale Grondkamer en de landbouwarbitrage nog steeds een belangrijke rol. Daarnaast echter&#13;
heeft speciaal het College van Beroep voor het Bedrijfsleven dagwerk aan de landbouwwetgeving42,&#13;
terwijl ook Kroon- en Arob-beroep op dit terrein meetellen.&#13;
Voor de ruimtelijke en milieuwetgeving geldt een soortgelijk verhaal. Het bestemmingsplan&#13;
buitengebied, sinds de invoering van de WRO in 1965 volwaardig tot ontwikkeling gekomen,&#13;
is mede blijkens de jurisprudentie in hoge mate agrarisch-rechtelijk georiënteerd.43 Ook de&#13;
Hinderwet kent haar speciale toepassingen op de landbouw, in het bijzonder de veehouderij via&#13;
de bekende brochure en via de ecologische richtlijn voor zuurgevoelige gebieden. Hetzelfde&#13;
geldt voor de Wet bodembescherming en het daarop rustende Besluit gebruik dierlijke meststoffen.&#13;
De Bestrijdingsmiddelenwet is in verband met de gewasbescherming zelfs in wezen een&#13;
specifieke landbouwwet. Van huis uit is dat ook de landinrichtingswetgeving, hoewel deze niet&#13;
voor niets een bredere strekking heeft gekregen.44 Van bijzonder belang voor de landbouw is ook de waterstaatswetgeving, met straks de Waterschapswet voorop. En bijna was ik nog de Onteigeningswet&#13;
vergeten, waarover niet maar enkel een minister, zoals bij de Visserij wet, doch een&#13;
heel kabinet kwam te vallen wegens een aanvaring met het agrarische groene front.45 Sinds de&#13;
departementale herindeling van 1982 behoort de natuur- en landschapswetgeving in haar geheel&#13;
tot het domein van Landbouw, zoals eerder al met de wetgeving inzake bosbeheer, faunabeheer&#13;
en relatienotabeleid het geval was.&#13;
Ten slotte noem ik onder dit hoofd nog de fiscale en sociale regelingen waarvan sommige&#13;
speciaal voor de landbouw gelden en andere daarvoor mede van betekenis zijn.46&#13;
Overig van belang zijnd recht&#13;
Zoals gezegd, valt het in de buitencirkel geplaatste overige van belang zijnde recht nauwelijks&#13;
te omgrenzen. Niet alleen de burgerlijke, ook de meer algemene administratieve en strafwetgeving&#13;
kan hier worden genoemd. Men denke aan de in ontwikkeling zijnde Algemene wet&#13;
bestuursrecht, de Wet algemene bepalingen milieuhygiëne, de Wet Economische Delicten, de&#13;
Kadasterwet, de Ontgrondingenwet enz.&#13;
b. De relatie met het landbouwbeleid&#13;
Vijf soorten landbouwbeleid&#13;
Functionele vakken als het agrarisch recht hebben in heel hun ontwikkelingsgang een nauwe&#13;
relatie met de sector van het overheidsbeleid, waar zij voor staan. In dit geval betreft het dus het&#13;
landbouwbeleid dat door Geelhoed destijds in verband met de deregulering werd onderscheiden&#13;
in landbouwmarktbeleid, landbouwstructuurbeleid en landbouwkwaliteitsbeleid.47 Ik denk dat&#13;
daar het landbouwgrondbeleid aan toegevoegd moet worden en nu dus ook het natuur- en milieubeleid.&#13;
Gemakshalve laat ik hier het visserijbeleid en het beleid inzake de openluchtrecreatie&#13;
maar buiten beschouwing, omdat het wat moeilijk is die ook tot het agrarisch recht te rekenen,&#13;
hoewel het tijdschrift er wel enige aandacht aan besteedt.48&#13;
Achtereenvolgens zullen wij nu de vijf soorten landbouwbeleid, die stuk voor stuk als motoren&#13;
achter de ontwikkeling van het agrarisch recht als functioneel vak hebben gefungeerd, in hun&#13;
relatie met de landbouw wetgeving bespreken.&#13;
Landbouwgrondbeleid&#13;
Praktisch alle functionele aspecten van onroerend goed, die ik destijds in mijn preadvies voor de&#13;
Nederlandse Juristen Vereniging over coördinatie van de administratieve wetgeving inzake&#13;
onroerend goed49 heb onderscheiden, zijn bij het agrarisch grondbeleid aan de orde: registratie,&#13;
bestemming, inrichting, beheer, beschikking, gebruik en belasting. Weliswaar valt de Dienst van&#13;
het Kadaster en de Openbare Registers niet onder het Ministerie van LNV, doch onder dat van&#13;
VROM, maar dit neemt niet weg dat de gegevens van deze dienst omtrent de rechtstoestand ook&#13;
van landbouwgronden van groot belang zijn voor het agrarisch grondbeleid, zoals het Kadaster&#13;
evenzeer grote betekenis heeft als uitvoerend orgaan van de landinrichting.50 Ook de bestemming van landbouwgronden hoort, wat departementale verantwoordelijkheid betreft, onder laatstgenoemd&#13;
ministerie thuis, ofschoon het komende Structuurschema Landbouw, Natuurbeheer en&#13;
Openluchtrecreatie daarop wel invloed zal doen gelden. De fiscale belasting van landbouwgronden&#13;
is uiteraard een zaak van het Ministerie van Financiën en wat de waterschapslasten betreft&#13;
van dat van Verkeer en Waterstaat.&#13;
Volop verantwoordelijk voor de vier overige aspecten van landbouwgrond is de Minister van&#13;
Landbouw. Voor de inrichting is dit al sinds de eerste Ruilverkavelingswetten van 1924 en 1938&#13;
het geval en sindsdien heeft de desbetreffende overheidszorg zich via de Ruilverkavelingswet&#13;
1954 en de huidige Landinrichtingswet verbreed tot inrichting van het landelijk gebied als&#13;
geheel. Het beheer kreeg aanvankelijk, afgezien van de Boswet en de als noodwet bedoelde&#13;
Bodemproductie wet 1939, minder accent, doch de Relatienota met de daarop steunende&#13;
Regeling beheersovereenkomsten heeft hierin definitief verandering gebracht. Nauw aan het&#13;
beheer raakt ook de beschikking over landbouwgrond, zoals die mede op basis van de Wet&#13;
agrarisch grondverkeer kan worden verkregen. Immers op die wet berust het Bureau beheer landbouwgronden,&#13;
dat niet alleen als grondbank voor landbouwstructurele doeleinden kan dienen,&#13;
maar tevens voor natuur- en landschapsdoeleinden. Mede met het oog op de realisering van de&#13;
ecologische hoofdstructuur uit het Natuurbeleidsplan wordt door de Stichting Natuur en Milieu&#13;
uitbreiding van deze functie tot het hele land bepleit.51&#13;
Over het gebruik van landbouwgronden handelt uiteraard niet alleen de opnieuw ter discussie&#13;
staande pachtwetgeving, doch ook de wetgeving die betrekking heeft op eigendom en erfpacht.&#13;
Beide vormen gaan door de terugloop van de pacht een steeds grotere rol spelen, ook in het&#13;
uitgifte- en verkoopbeleid van domeingronden in de IJsselmeerpolders. Ook andere grote&#13;
verpachters dan de Staat, zoals kerken en institutionele beleggers, maken in toenemende mate&#13;
gebruik van de erfpachtsvorm voor een periode langer dan 25 jaar om aan de bepalingen van de&#13;
Pachtwet te ontkomen.52&#13;
Landbouwmarktbeleid&#13;
Zoals ik al in de inleiding opmerkte gaf de Landbouwcrisiswet in 1933 de eerste aanzet tot een&#13;
meer functionele ontwikkeling van het agrarisch recht. Een aanzet die haar vervolg heeft&#13;
gevonden in de Landbouwwet van 1957, welke tezamen met de In- en Uitvoerwet en de daarop&#13;
gebaseerde besluiten voor landbouwgoederen het nationale kader is gaan vormen voor de&#13;
uitvoering van het Europese marktordeningsbeleid.53 Bestond dit beleid aanvankelijk in hoofdzaak&#13;
uit een prijsregeling voor belangrijke produkten met gegarandeerde prijzen op de interne&#13;
markt en met importheffingen en exportrestituties ter bescherming van die markt aan de&#13;
buitengrenzen, sinds het begin van de jaren tachtig zijn daar geleidelijk andere instrumenten&#13;
bijgekomen ter beperking van de produktie. Het betreft hier een medeverantwoordelijkheidsheffing&#13;
en een garantiedrempel (beide voor zuivel en granen) alsmede systemen van&#13;
quotering (resp. voor suiker en melk).&#13;
Het wettelijk kader voor het genoemde heffingen- en restitutieregiem wordt gevormd door de&#13;
In- en Uitvoerwet met het daarop steunende In- en Uitvoerbesluit landbouwgoederen, waarop&#13;
weer een aantal ministeriële regelingen rusten, zoals de In- en Uitvoerbeschikking landbouwgoederen&#13;
1981 die het basisregiem behelst. Het systeem staat onder zware druk in het kader van&#13;
thans lopende Gatt-onderhandelingen die tot een aanmerkelijke beperking van de exportsubsidies&#13;
kunnen leiden. Voor de interne marktordening via de interventieregeling (opkoop tegen garantieprijzen) en&#13;
nu dus ook medeverantwoordelijkheidsheffingen en quoteringsregelingen biedt de Landbouwwet&#13;
de wettelijke basis. Als interventie-orgaan is in die wet geregeld het Voedselvoorzienings&#13;
in- en verkoopbureau (VIB) en als financieringsorgaan het Landbouwegalisatiefonds (LEF). De&#13;
Beschikking superheffing, achtereenvolgens van 1984, 1985 en 1988, is een ministeriële&#13;
regeling op basis van de Landbouwwet, die meer dan enige andere de aandacht in en buiten de&#13;
landbouw heeft getrokken, uiteraard met uitzondering van de graanprijsregeling. Aan de&#13;
problematiek van de produktiebeperking in het algemeen en het melkquotum in het bijzonder&#13;
wordt in dit tijdschrift veelvuldig aandacht geschonken.54&#13;
Zowel art. 11 van de In- en Uitvoerwet als art. 23 van de Landbouwwet maken overdracht van&#13;
bevoegdheden door de minister aan produkt- en bedrijfschappen mogelijk. Van deze mogelijkheden&#13;
is in ruime mate gebruik gemaakt, bijv. in de Overdrachtsbeschikking bevoegdheden&#13;
Landbouwwet 1966, Algemeen, Stcrt. 205. Produktschappen kunnen op basis daarvan weer&#13;
verordeningen uitvaardigen en zijn dus in feite ook uitvoeringsorganen van het EG-beleid.&#13;
Landbouw structuurbeleid&#13;
Ook het landbouwstructuurbeleid is in belangrijke mate onderdeel van Europese regelgeving&#13;
met bijbehorende structuurfondsen. Het vormt als zodanig een soort overgang tussen het gronden&#13;
het marktbeleid. In de sfeer van het grondbeleid ligt immers de landinrichting die vanouds een&#13;
belangrijke bedrij f sstructurele component heeft. Hetzelfde geldt voor het grondbankstelsel en&#13;
verdere regelingen omtrent het BBL op basis van de Wet agrarisch grondverkeer. Aan de andere&#13;
kant zijn de investeringsbijdrageregelingen van de Stichting Ontwikkelings- en Saneringsfonds&#13;
voor de Landbouw (SOSL) mede gericht op verbetering van de kwaliteit en omschakeling van&#13;
de produktie, aan de hand van de behoeften van de markt. Het op basis van de desbetreffende EGverordening&#13;
van kracht zijnde Besluit structuurverbetering landbouwbedrijven van 1985 noemt&#13;
daarnaast als doeleinden van een te subsidiëren bedrijfsverbeteringsplan verlaging van produktiekosten,&#13;
verbetering van levens- en arbeidsomstandigheden, energiebesparing, bescherming&#13;
en verbetering van het milieu en zelfs investeringen in recreatieve voorzieningen. Op nationaal&#13;
niveau bestaat trouwens ook nog een complementaire regeling van het O en S-fonds voor investeringen&#13;
in landbouwbedrijven, evenals enkele specifieke regelingen voor mestopslag e.d.&#13;
Naast de investeringsbijdrageregelingen en verschillende stimuleringsregelingen voor innovatieprojecten&#13;
kent het O en S-fonds vanouds ook een algemene regeling voor bedrijfsbeëindiging.&#13;
Overwogen wordt echter deze stop te zetten, nu de per 1 juli 1987 van kracht geworden&#13;
bijstandsverlening voor Inkomensvoorziening voor Oudere en Arbeidsongeschikte Zelfstandigen&#13;
(IOAZ) ruimschoots in de sociale behoefte kan voorzien. Dit sluit de mogelijkheid van&#13;
specifieke beëindigingsregelingen voor structurele doeleinden echter niet uit. Voor de akkerbouw&#13;
is thans een dergelijke regeling in het leven geroepen.&#13;
Blijkens de Structuurnota Landbouw wordt nader overwogen of voor dwingende structuurmaatregelen,&#13;
zoals een norm met het maximum aantal graasdieren per ha, een afzonderlijke&#13;
landbouwstructuurwet moet worden gecreëerd danwei dat kan worden volstaan met aanpassing&#13;
van bestaande wetgeving, bijv. de Landbouwwet. Verder zal de positie van het Borgstellingsfonds&#13;
voor de Landbouw met het oog op de herstructurering van de akkerbouw zo nodig worden&#13;
versterkt.55 Voor zo' n landbouwstructuurwet is veel te zeggen, al was het alleen maar om de beide&#13;
fondsen een betere grondslag te geven en bovendien met andere EG-landen in de pas te komen.&#13;
Landbouwkwaliteitsbeleid&#13;
Object van uitgebreide wet- en regelgeving is het landbouwkwaliteitsbeleid. Vanouds omvat dit het deel van het agrarisch recht, dat betrekking heeft op planten, dieren en produkten. Bij de&#13;
planten betreft dit niet alleen de fytosanitaire regelgeving, zoals die ten onzent in de Plantenziektenwet&#13;
van 1951 met daarnaast internationale verdragen en EG-voorschriften is neergelegd,&#13;
maar ook de Zaaizaad-en Plantgoedwet van 1966 met daarin het belangrijke kwekersrecht en de&#13;
Bestrijdingsmiddelenwet 1962 die zo belangrijk is voor de gewasbescherming. Alle drie&#13;
onderwerpen zijn thans volop in beweging, respectievelijk in verband met de internationalisering,&#13;
de technologische ontwikkeling en de milieubescherming. Zo zal de voltooiing van de&#13;
interne markt van de EG tot gevolg hebben, dat meer nog dan eerder al krachtens Richtlijn 77/&#13;
93 EEG het geval was bij intracommunautaire handel in plantaardige produkten, volstaan kan&#13;
worden met planteziektekundige controle in de Lid-Staat van verzending.&#13;
Het kwekersrecht ondervindt als gevolg van de ontwikkeling van de biotechniek steeds meer&#13;
concurrentie van het octrooirecht voor biotechnologische vindingen. Zowel in het kader van de&#13;
desbetreffende speciale verdragen als binnen de EG wordt naar onderlinge afstemming van beide&#13;
rechten gestreefd. Hierbij wordt voor het octrooirecht een richtlijn en voor het kwekersrecht zelfs&#13;
een verordening lijkend op een Europese zaaizaad- en plantgoedwet voorbereid.56&#13;
Hoewel ook de Bestrijdingsmiddelenwet van 1962 de invloed van EG-richtlijnen ondergaat,&#13;
ligt daarbij de nadruk toch vooral op het spanningsveld tussen gewasbescherming en milieubescherming.&#13;
Het Meerjarenplan gewasbescherming wil tot een aanzienlijke reductie van deze&#13;
middelen komen. In de Landbouwbegroting 1991 wordt ingevolge een motie-Esselink57 een&#13;
versterking aangekondigd van het Bureau Bestrijdingsmiddelen om een snellere toelating van&#13;
alternatieve middelen mogelijk te maken.&#13;
Over de veterinaire wetgeving, betrekking hebbend op de gezondheid van dieren schreef Brabers&#13;
in 1983 een preadvies voor de Vereniging voor Agrarisch Recht.58 Hij kon toen al aankondigen&#13;
dat deze uiterst fragmentarische wetgeving op den duur zou worden vervangen door een drieluik,&#13;
bestaande uit een Gezondheidswet voor dieren, een Wet op de uitoefening van de diergeneeskunde&#13;
en een Diergeneesmiddelenwet. Inmiddels zijn deze drie wetten tot stand gekomen, echter&#13;
niet dan nadat eerstgenoemde wet sterke vertraging had ondergaan in verband met de omstreden&#13;
welzijnsaspecten. Als gevolg van deze discussie is zij later omgedoopt tot Gezondheids- en&#13;
welzijnswet voor dieren.59 Ten opzichte van de Veewet en een aantal bijzondere wetten die zij&#13;
vervangt houdt de nieuwe wet niet alleen een verbreding met een welzijnshoofdstuk in, doch ook&#13;
een uitbreiding tot andere dieren dan vee. Ook de Diergeneesmiddelenwet vervangt een aantal&#13;
bijzondere wetten.60 Overigens wordt in verband met de voltooiing van de interne markt voor de&#13;
veterinaire wetgeving alweer een nieuw controlesysteem voorzien, uitgaande van een preventieve&#13;
controle op de plaats van de produktie in plaats van aan de grens.61&#13;
Tot de oudste wetten op het gebied van de landbouw behoren in Nederland die tot regeling van&#13;
de kwaliteit van haar produkten. Al vanaf het einde van de vorige eeuw kwamen successievelijk&#13;
voor boter, kaas, vee en vlees, groenten en fruit, speciale regelingen tot stand, later uitmondend&#13;
in meer algemene Landbouwuitvoerwetten van 1929 en 1938. Bij al deze wetten werden onder&#13;
rijkstoezicht privaatrechtelijke instellingen met de controle belast. Zij werden tenslotte vervangen&#13;
door de Landbouwkwaliteitswet van 1971, strekkende ter bevordering van de afzet van&#13;
voortbrengselen van de landbouw en de visserij. Op deze typische raamwet zijn voor de&#13;
verschillende produkten landbouwkwaliteitsbesluiten gebaseerd, waarin ook de privaatrechtelijke&#13;
controle-instellingen worden aangewezen. In een landbouwkwaliteitsbesluit kan ingevolge art. 9 worden bepaald, dat produktie en&#13;
handel in de desbetreffende produkten alleen worden toegestaan aan degenen die zijn aangesloten&#13;
bij een controle-instelling. Deze aansluitingsplicht heeft ook reeds een toetsing ondergaan&#13;
door het Europese Hof, waarbij zij volgens Akyürek-Kievits voor producenten wel, maar voor&#13;
handelaren niet werd toegestaan.62 Overigens begeeft ook de EG zelf zich meer en meer op het&#13;
terrein van de kwaliteitsvoorschriften, o.a. voor groente en fruit63, siergewassen, eieren, boter en&#13;
slachtpluimvee. De Landbouwkwaliteitswet zal aanpassingen ondergaan, gericht op uitbreiding&#13;
van bevoegdheden van controle-instellingen en heffingen bij niet-aangeslotenen en op het&#13;
tegengaan van schadelijke stoffen in landbouwprodukten.64&#13;
Met dit laatste hangt nauw samen de kwestie van de produktenaansprakelijkheid. Niettegenstaande&#13;
het ijveren van Snijders zowel in zijn proefschrift als in zijn preadvies65 voor een&#13;
dergelijke aansprakelijkheid ook voor primaire landbouwprodukten, is in de nieuwe art. 1407a&#13;
t/m 1407j BW de desbetreffende uitzondering opgenomen. Met Van Wassenaer van Catwijck&#13;
kan men betwijfelen of deze uitzondering door een ruime uitleg van art. 1401 nu toch zou kunnen&#13;
worden doorbroken.66&#13;
Natuur- en milieubeleid&#13;
De grootste stimulans voor de verdere ontwikkeling van het agrarisch recht in de naaste toekomst&#13;
is ongetwijfeld het natuur- en milieubeleid. Zozeer zelfs dat prof. Kreuzer in zijn artikel over de&#13;
verandering van de Duitse landbouwpolitiek sedert 1945 in de spiegel van de wetgeving67 in het&#13;
tijdschrift Agrarrecht spreekt van een verschuiving van een economisch georiënteerd landbouwbeleid&#13;
naar een (ook) ecologische oriëntatie van dit beleid. In ons land is dat zeker niet minder&#13;
het geval, eerder nog meer. Sinds de departementale herindeling van 1982 drukt het natuur - en&#13;
landschapsbeleid in toenemende mate een stempel op het thans niet voor niets Ministerie van&#13;
Landbouw, Natuurbeheer en Visserij geheten departement. En alsof dat nog niet genoeg is, komt&#13;
het milieubeleid nog eens vanuit drie verschillende ministeries - LNV, VROM en V en W - in&#13;
talrijke ver strekkende plannen en regelingen op de landbouw af.&#13;
Om te beginnen het natuur- en landschapsbeleid.&#13;
Grondslag hiervoor zal in de naaste toekomst zijn het Natuurbeleidsplan (NBP), in nauwe&#13;
samenhang overigens met het Nationaal Milieubeleidsplan (NMP) en de Structuurnota Landbouw&#13;
(SNL). Over de uitvoering van de beide eerstgenoemde plannen heeft Van der Helm in het&#13;
aprilnummer van dit jaar zijn licht laten schijnen68, zodat ik hier met een enkele opmerking kan&#13;
volstaan. Het NBP wordt jaarlijks in het kader van de begroting van de minister van LNV&#13;
uitgewerkt in een meerjarenuitvoeringsprogramma. Centraal staat in het plan de ecologische&#13;
hoofdstructuur met kerngebieden, ontwikkelingsgebieden en verbindingszones daartussen,&#13;
hoewel daarnaast veel aandacht wordt gegeven aan een vijftal andere beleidsterreinen: stimulering&#13;
van algemene natuurwaarden, bijzondere natuur- en landschapswaarden, het soortenbeleid,&#13;
draagvlakvergroting en doelgroepenbeleid alsmede onderzoekbeleid.&#13;
In het komende begrotingsjaar wordt de indiening verwacht van een geheel herziene&#13;
Natuurbeschermingswet en ook van een Flora- en Faunawet voor het soortenbeleid ter vervanging&#13;
van de betreffende bepalingen uit de Natuurbeschermingswet, de Jachtwet, de Vogelwet 1936 en de Wet bedreigde uitheemse diersoorten. Ook het relatienota-beleid dat het nog steeds&#13;
moet stellen met een drietal buitenwettelijke.regelingen69, krijgt een grondslag in de Natuurbeschermingswet,&#13;
nadat eerder een ontwerp voor een aparte Wet beheer landbouwgronden werd&#13;
ingetrokken.70 Uiterst belangrijk zijn voor het natuur- en landschapsbeleid ook de Landinrichtingswet&#13;
(inrichting van natuurgebieden) en de Wet agrarisch grondverkeer (verwerving via het&#13;
BBL). Uiteraard moeten ook de Boswet met de nu geïntegreerde Regeling bijdragen bos- en&#13;
landschapsbouw van 1988, de Natuurschoonwet met haar fiscale regeling voor landgoederen en&#13;
de speciaal voor het natuur- en landschapsbeheer aan te passen Pachtwet worden genoemd.71&#13;
Zoals het natuur- en landschapsbeleid zijn algemene grondslag vindt in het NBP, zo is dat met&#13;
het milieubeleid ook wat de landbouw betreft het geval met het NMP, na de kabinetsformatie&#13;
1989 aangevuld met een plus.72 In dat NMP-plus staat dat de Wet algemene bepalingen&#13;
milieuhygiëne zal worden om- en uitgebouwd tot een Wet milieubeheer.73 De meeste bijzondere&#13;
milieuwetten kunnen dan op den duur verdwijnen. Zo zal de voor de landbouw zo belangrijke&#13;
Wet bodembescherming met daarop gebaseerde besluiten voor het gebruik van dierlijke&#13;
meststoffen en het gebruik van overige organische meststoffen een plaats vinden in een&#13;
hoofdstuk Andere handelingen. Eerder was in de opheffing van de Hinderwet voorzien via het&#13;
hoofdstuk Vergunningen en algemene regels74.&#13;
Dit betekent overigens niet, dat het Ministerie van Landbouw, Natuurbeheer en Visserij zijn&#13;
twee specifieke agrarische milieuwetten, de Meststoffenwet en de Bestrijdingsmiddelenwet, zou&#13;
moeten afstaan. Integendeel, deze zullen hun werking in de komende jaren, tezamen met de&#13;
eerder genoemde, meer dan ooit doen gevoelen. Ik beperk mij hier tot een kort exposé van de&#13;
aanpak van deze typische agrarische milieuproblemen. De lezer van dit tijdschrift wordt immers&#13;
regelmatig op de hoogte gehouden door Bruil met zijn voortreffelijke overzichten van wetgeving&#13;
en literatuur en ook door anderen.&#13;
Aangrijpingspunten voor de aanpak van de mestproblematiek liggen bij produktie, opslag,&#13;
aanwending, handel, distributie en verwerking. Hiervan wordt alleen de aanwending op basis&#13;
van de Wet bodembescherming geregeld en wel via de beide genoemde besluiten, resp. voor&#13;
gebruik van dierlijke en overige organische meststoffen. Beide besluiten hebben dezelfde&#13;
structuur, waarbij achtereenvolgens voor de verschillende categorieën landbouwgronden,&#13;
natuurterreinen en overige grond maximum fosfaatnormen worden gesteld (straks ook nitraatnormen),&#13;
voorts regelen met betrekking tot het uitrijden van mest en ten slotte regelen met betrekking&#13;
tot fosfaatverzadigde en fosfaatarme gronden. Ook de onderwerkverplichting voor mest&#13;
ter beperking van de ammoniakemissie zal op het onderhavige besluit komen te berusten.&#13;
De produktie van mest wordt enerzijds beperkt door de uitbreidings- en vestigingsverboden&#13;
van hoofdstuk V van de Meststoffenwet (Regelen ter voorkoming van een onverantwoorde&#13;
uitbreiding van de produktie van dierlijke meststoffen) en anderzijds door een nagestreefde&#13;
vermindering van het mineralengehalte van veevoer. Voor de verplaatsing van mestproduktie komt in tweede instantie zelfs een aparte wet tot stand, waarin deze afhankelijk wordt gesteld van&#13;
een korting van 30% en verboden, voor zover het een verplaatsing naar concentratiegebieden&#13;
betreft. Voor de opslag van mest gelden zowel voorschriften in het kader van de Hinderwet&#13;
(Besluit Mestbassins Hinderwet) als subsidieregelingen voor investeringen.&#13;
Het meest uitgebreid zijn de bepalingen omtrent handel, distributie en verwerking van&#13;
mestoverschotten. Hiervoor gelden allereerst de hoofdstukken II (Regelen inzake het verhandelen&#13;
van meststoffen), III (Regelen in het belang van een doelmatige afvoer van mestoverschotten)&#13;
en IV (Overschotheffing) van de wet. Omvang van produktie en overschotten worden&#13;
vervolgens vastgesteld op basis van het Registratiebesluit dierlijke meststoffen en het Besluit&#13;
Mestbank en mestboekhouding. Volgens laatstgenoemd besluit dienen producenten, gebruikers,&#13;
handelaren en beheerders van opslagplaatsen en verwerkingsinstallaties allen een mestboekhouding&#13;
bij te houden, waaruit de omvang van het mestoverschot op het bedrijf blijkt. Dit is zowel&#13;
van belang voor de afvoer als de heffing. Afvoer kan tegen vergoeding geschieden via de&#13;
mestbank die voor distributie naar tekortgebieden danwei verwerking zorg draagt. De mestverwerkingsinrichtingen&#13;
vielen aanvankelijk onder de Afvalstoffenwet, maar bij het van kracht&#13;
worden van het Besluit mestverwerkingsinrichtingen gaan zij over naar de Meststoffenwet. De&#13;
eerste fase van het mestbeleid is betrekkelijk succesvol verlopen, de tweede met verscherpte&#13;
normen gaat nu in.75 In 1995 moet in principe iedere veehouder tot een verantwoorde mestafzet&#13;
komen op straffe van een mogelijke opschorting van mestproduktierechten. Het mestbeleid gaat&#13;
met talrijke plannen en nota's gepaard.76&#13;
De Bestrijdingsmiddelenwet 1962 was oorspronkelijk nauwelijks een milieuwet te noemen.&#13;
Pas bij de wijzigingswet van 5 juni 1975, Stb. 381 vond een zekere toespitsing plaats op de&#13;
bedreiging die van het overmatig gebruik van deze middelen kan uitgaan op het leefmilieu van&#13;
mens, dier en plant. Dit leidde tot een verscherping van het toelatings- en intrekkingsbeleid. Het&#13;
Meerjarenplan gewasbescherming geeft thans de weg aan om tot een zeer aanmerkelijke vermindering&#13;
te komen, waarbij drinkwaternormen centraal staan. Voor de glastuinbouw wordt naar&#13;
gesloten produktiesystemen gestreefd, terwijl bij de akkerbouw een meer geïntegreerde vorm&#13;
van landbouw voor ogen staat met een geringere afhankelijkheid van deze middelen. Volgend&#13;
jaar zullen bij de begroting taakstellende nota' s worden gevoegd als uitvloeisel van de Structuurnota&#13;
Landbouw en wel voor glastuinbouw, paddestoelenteelt, fruitteelt, boomteelt, bollenteelt&#13;
en volle grondsgroenteteelt.&#13;
4. DE AUTONOMIE VAN HET AGRARISCH RECHT&#13;
Rechtsvergelijking&#13;
Tot slot van dit artikel wil ik nog even terugkomen op de eerder gestelde vraag naar de autonomie&#13;
van het agrarisch recht. In zijn bijdrage over Het agrarisch recht als onderdeel van de wetgeving,&#13;
doctrine en juridische praktijk in Agrarisch Recht 1987, blz. 245 e.v. stelt Jacques Prévault zich&#13;
deze vraag ook aan de hand van enige aspecten van rechtsvergelijking. Hij komt tot de conclusie&#13;
dat die autonomie in sommige landen zoals Duitsland, Frankrijk en Italië wel wordt erkend en&#13;
in andere zoals België en Nederland niet of althans veel minder. Toch doet ons land bepaald niet&#13;
voor andere landen onder wat betreft speciale wetgeving, bestuursvormen en rechtspraak op het&#13;
gebied van de landbouw. Hoe nu de vraag te beantwoorden? Eigen standpunt&#13;
Mijn eigen standpunt is dat wel degelijk sprake is van autonomie van het agrarisch recht in de&#13;
zin van een zelfstandige functionele ontwikkeling van het vak, zoals ik deze in de vorige&#13;
paragraaf heb geschetst. Men kan met geen mogelijkheid stellen dat de verschillende rechtsfiguren&#13;
die zich op de vijf gebieden van het landbouwbeleid ten aanzien van de grond, de markt,&#13;
de structuur, de kwaliteit en natuur en milieu successievelijk hebben ontwikkeld, zonder meer&#13;
tot algemene leerstukken van publiek- of privaatrecht zouden kunnen worden herleid. Integendeel,&#13;
juist het instrumentele karakter van het overgrote deel van de landbouw wetgeving als kader&#13;
voor het landbouwbeleid geeft daaraan een eigen dimensie. Overigens luidt mijn oordeel voor&#13;
andere functionele vakken niet anders. De zelfregulering door maatschappelijke organisaties, de&#13;
vervlechting van publiek- en privaatrecht en het instrumentele gebruik van beide soorten recht&#13;
door de overheid zijn even zovele kenmerken die deze vakken van de klassieke onderscheiden.77</content><legacyfootnotes>1. Zo wijdde Ulrik Huber, hoogleraar te Franeker, belangrijke beschouwingen aan agrarisch-rechtelijke ver&#13;
houdingen o.a. in zijn Hedendaagse Rechtsgeleertheyt, soo elders als in Frieslandt gebruikelijk van 1686 en&#13;
gaf Christiaan Hendrik Trotz tussen 1751 en 1754 eveneens in Franeker zelfs een driedelig werk uit over het&#13;
agrarisch recht van de Verenigde Nederlanden onder de titel Jus agrarium Foederati Belgii. De Rijkuniversiteit&#13;
Groningen vatte in 1910 met de benoeming van I.B. Cohen deze historische draad weer op.&#13;
2. Denk bijv. aan de Veewet van 1870, de Plantenziektenwet van 1911, de Boterwet van 1900 en de Landbouwuitvoerwetten&#13;
van 1929 en 1938.&#13;
3. Rede, uitgesproken door professor mr. J.M. Polak, hoogleraar aan de Landbouw Hogeschool te Wageningen,&#13;
op 14 mei 1970 te Wemeldinge, in de feestelijke bijeenkomst ter gelegenheid van de 70ste verjaardag van de&#13;
heer P.J.J. Dekker.&#13;
4. Wet van 12 december 1962, Stb. 566. Zie over agrarisch noodrecht in het algemeen W. Bruil, Agrarisch&#13;
Recht 1988, blz. 11 e.v.&#13;
5. Onder de benaming Pacht en Grondgebruik verscheen ter gelegenheid van het 25-jarig bestaan van het&#13;
maandblad De Pacht een bundel opstellen, uitgegeven door Uitgeversmaatschappij Kluwer in samenwerking&#13;
met de Stichting De Pacht, Deventer-Antwerpen 1964.&#13;
6. Zie over deze wetten Houwing-Rombach-Heisterkamp, Pachtwet nrs. 9-13 en De Haan, Pachtrecht, Zwolle&#13;
1969, blz. 9 e.v.&#13;
7. Zie mijn Voorstellen tot herziening van de Pachtwet, Agrarisch Recht 1990, blz. 57 e.v. en voorts beschou&#13;
wingen van P.A. de Hoog, T.J. Mellema-Kranenburg en W.J. Wolff resp. in Agrarisch Recht 1989, blz. 265 e.v.,&#13;
172 e.v. en 425 e.v. Inmiddels is een notitie van de regering over deze materie verschenen.&#13;
8. Over deze wet en haar voorgeschiedenis handelt het proefschrift van A.H.T. Heisterkamp, Agrarisch&#13;
grondverkeer, diss. Groningen, Arnhem 1983, door mij besproken in Agrarisch Recht 1985, blz. 165 e.v.&#13;
9. Zie over deze wetgeving behalve de losbladige bundel Wetgeving Landelijk Gebied mijn Onroerendgoedrecht,&#13;
deel c Landinrichting, Deventer 1988 en voorts D.L. Rodrigues Lopes in Praktijkboek Onroerend&#13;
Goed IIIC.&#13;
10. P. de Haan, Enkele hoofdlijnen van rechtsontwikkeling in de verzorgingsstaat, Mededelingen Koninklijke&#13;
Nederlandse Akademie van Wetenschappen, Nieuwe Reeks, Deel 51 no. 4, Amsterdam/Oxford/New York&#13;
1988. De internationalisering van het agrarisch recht vormt hierbij weliswaar geen apart thema, maar komt in&#13;
paragraaf 3 bij de verschillende onderwerpen wel aan de orde.&#13;
11. Hoewel hij in zijn inaugurele rede over De eenheid van het recht, Zwolle 1958 op blz. 9 autonomie en&#13;
specialisme als noodzakelijkheid erkende, ontkent hij in zijn Overzicht van het Nederlands Agrarisch Recht&#13;
in Agrarische Wetgeving van Vermande 1962, het autonome karakter van dit vak.&#13;
12. J.M. Polak, Agrarisch recht in verschillende gedaanten: een nabeschouwing, in Recht in ontwikkeling,&#13;
Deventer 1986, blz. 167 e.v.&#13;
13. Prof.mr. F.F.X. Cerutti, Bedrijfsorganisatie en landbouwwetgeving, inaug. rede Nijmegen 1956, blz. 23. &#13;
14. Zie over de volkshuisvestingszorg als grondrecht CA. Adriaansens en A.Ch. Fortgens, Volkshuisvestingsrecht,&#13;
diss. Delft, Deventer 1990, blz. 62 e.v.&#13;
15. Bouwrecht in kort bestek, onder redactie van prof.mr. P. de Haan, mr. M.A. van Voorst van Beest en ir. A.G.&#13;
Bregman, Kluwer-Deventer, 1990.&#13;
16. Achtereenvolgens bouwnijverheid, bouwregulering, bouwgrond, bouwfinanciering en -subsidiëring,&#13;
bouwcontracten, bouwaansprakelijkheid en -verzekering, bouwrechtspraak, bouwbelastingen en internatio&#13;
naal bouwrecht.&#13;
17. Gedacht wordt hier aan 1. Personen, bedrijven en organisaties, 2. Landbouwgronden en -gebouwen, 3.&#13;
Natuur, landschap en milieu, 4. Planten, dieren en produkten en 5. Sociaal en economisch agrarisch recht.&#13;
18. Zie behalve de Akademierede ook de bijdrage Over de vervlechting van publiek- en privaatrecht in de Van&#13;
Wijnbergen-bundel Regel en Praktijk, Zwolle 1979, blz. 39 e.v.&#13;
19. In ontkennende zin J. van Andel in WPNR 5828. Anders J. Rombach, De Pacht 1974, blz. 190 e.v. Zie voorts&#13;
De Haan, De Pacht 1974, blz. 218 e.v. en W.F. Leemans, De Pacht 1975, blz. 2 e.v. Als Van Andel Asser-&#13;
Brunner, Zwolle 1986, blz. 325.&#13;
20. Zie tekst en toelichting titel 5 Pacht van boek 7, met name blz. 958.&#13;
21. Hieromtrent Onroerend-goedrecht, deel c Landinrichting, par. 4.3. Herverkaveling, blz. 141 e.v.&#13;
22. Opmerkelijk is dat opnieuw Bloembergen als lid van de Hoge Raad in deze zaak mede het voortouw heeft&#13;
genomen, evenals ik eerder constateerde in een noot bij het niet minder baanbrekende arrest van 27 maart 1987&#13;
in Bouwrecht 1987, blz. 533 e.v. (Amsterdam/Ikon Beleidsconsulenten BV), waar het betrof de toepassing van&#13;
de algemene beginselen van behoorlijk bestuur in privaatrechtelijke verhoudingen tussen overheid en burger.&#13;
Th.G. Drupsteen ziet in het arrest HR 9 juli 1990, BR 1990, blz. 869 e.v. (De Pina-Helmond) zelfs het einde&#13;
van de tweevoegenleer (Ars Dequi 1990, blz. 840 e.v.).&#13;
23. De Haan/Drupsteen/Fernhout, Bestuursrecht in de sociale rechtsstaat, derde druk, Deventer 1986. Het&#13;
eerste deel is instrumenteel, het tweede meer klassiek van opzet.&#13;
24. Julinummer Bouwrecht 1989, blz. 487 e.v.&#13;
25. Bijv. in Duitsland, waar een GemeinschaftsaufgabeGesetz zur Verbesserung der Agrarstruktur de grond&#13;
slag voor het structuurbeleid vormt. Overigens wordt ook ten onzent thans een Landbouwstructuurwet&#13;
overwogen.&#13;
26. Zie over de landbouwarbitrage o.m. F.A. Sandkuyl, Arbitrage in geschillen, ontstaan bij de uitvoering van&#13;
contracten, gebaseerd op algemene voorwaarden, Agrarisch Recht 1984, blz. 448 e.v. en voorts zijn beschou&#13;
wingen in Agrarisch Recht 1985, blz. 475 e.v. 1987, blz. 166 e.v. en 1989, blz. 53 e.v.&#13;
27. Functionele vakken als dwarsdoorsneden van publiek- en privaatrecht, in het bijzonder betreffende&#13;
onroerend goed, Ars Aequi 1987, blz. 361 e.v. Zie voorts afscheidsrede Rechtsvorming op het terrein van het&#13;
onroerend-goedrecht, Bouwrecht 1989, blz. 511 e.v.&#13;
28. Het tijdschrift Agrarisch Recht wijdde aan deze reorganisatie van het Ministerie van Landbouw en Visserij&#13;
een themanummer en wel in mei 1985.&#13;
29. Bij Tweede nota van wijziging werd in de Landinrichtingswet opgenomen titel 7 van Hoofdstuk III met als&#13;
opschrift: Vereenvoudigde voorbereiding van een besluit tot herinrichting of ruilverkaveling. De reden&#13;
daarvan vindt men omschreven in de Nota naar aanleiding van het Eindverslag onder het hoofd: Administra&#13;
tieve ruilverkaveling.&#13;
30. Zie De Pacht 1980, blz. 353 en Agrarisch Recht 1983, blz. 97 e.v. Voorts Onroerend-goedrecht, deel c&#13;
Landinrichting, blz. 75 e.v.&#13;
31. Onroerend-goedrecht, deel c Landinrichting, blz. 43 e.v.&#13;
32. Interdepartementaal beleidsonderzoek pachtwetgeving, Begrotingsvoorbereiding 1989, deelrapport nr. 6.&#13;
33. De desbetreffende notitie van de regering werd op 12 oktober j.1. aan de Tweede Kamer aangeboden. Naast&#13;
de terugloop van het pachtareaal geldt nu ook de behoefte aan flexibilisering van het grondgebruik in verband&#13;
met de herstructurering van de akkerbouw en bijzondere teelten als argument. Zie over een discussienota van&#13;
het Landbouwschap inzake teeltpacht en eenmalige pacht P.A. de Hoog in Agrarisch Recht, oktober 1990.&#13;
34. Zie het overzicht van Bruil in Agrarisch Recht 1983, blz. 482.&#13;
35. Agrarisch Recht 1984, blz. 290 e.v.&#13;
36. Zie daarover het speciale nummer van Agrarisch Recht van mei 1987 en in verband met de deregulering&#13;
speciaal P. Ritsema op blz. 230 e.v.&#13;
37. Zie over een en ander mededelingen in Agrarisch Recht 1986, blz. 200, 1987, blz. 376 en 1990, blz. 75.&#13;
38. Zie zijn inleiding over Agrarisch Recht 1986 in het themanummer Lustrum Vakgroep Agrarisch Recht,&#13;
maart 1987 van dit tijdschrift.&#13;
39. Over de rol van de coöperaties in de landbouw zie men de preadviezen van R.C.J. Galle, J.N. Kras en&#13;
M.J.G.C. Raaijmakers voor de Vereniging voor Agrarisch Recht in het mei-nummer van 1989 en het verslag&#13;
van de discussie van D.L. Rodrigues Lopes in Agrarisch Recht 1990, blz. 187 e.v. Zie voorts het maartnummer&#13;
van TVVS 1989.&#13;
40. De produktschappen zijn hoofdzakelijk uitvoeringsorganen van EG beleid, terwijl het Landbouwschap de&#13;
primaire landbouw als bedrijfstak vertegenwoordigt.&#13;
41. Vgl. U. Rosenthal e.a., Prestige van departementen, Acta Politica 1986/2, blz. 133 e.v.&#13;
42. Zie daaromtrent H.O. Thunnissen en A.W.H. Meij, Grenzen aan de uitvoerbaarheid van het gemeenschap&#13;
pelijk landbouwbeleid, Agrarisch Recht 1987, blz. 194 e.v. en voor een overzicht van de jurisprudentie inzake&#13;
de superheffing A. Furstner-Bruining, Het boerenberoep, Agrarisch Recht 1988, blz. 360 e.v.&#13;
43. Het laatste overzicht van de Kroonjurisprudentie van A.Ch. Fortgens dateert van Agrarisch Recht 1986, blz.&#13;
419 e.v. Dit in verband met zijn promotie op 16 oktober jl. De "schade" moet nu dus worden ingehaald.&#13;
44. Die verbreding van doelstelling deed zich in de praktijk ook al onder de Ruilverkavelingswet 1954 voor.&#13;
Zie daarover B. Dam in de bundel Recht in ontwikkeling, Deventer 1986, blz. 11 e.v.&#13;
45. Over deze aanvaring in extenso J. de Vries, Grondpolitiek en kabinetscrises, diss. Leiden 1989, waarover&#13;
W.P. Secker in Agrarisch Recht 1989, blz. 579.&#13;
46. Over het fiscale agrarisch recht recentelijk Ch.P.A. Geppaart, Belastingheffing van landbouwondernemingen,&#13;
in Recht in Ontwikkeling, blz. 59 e.v.&#13;
47. L.A. Geelhoed, Deregulering in de landbouw?, Agrarisch Recht 1983, blz. 417 e.v.&#13;
48. Zie voor het visserijbeleid H.J. Bronkhorst, Grenzen aan de uitvoerbaarheid van het Gemeenschappelijk&#13;
landbouwbeleid, Agrarisch Recht 1987, blz. 204 e.v. speciaal blz. 215 e.v. en voor het openluchtrecreatiebeleid&#13;
H.J. van Bemmel, Van Kampeerwet naar een Wet op de Openluchtrecreatie, Agrarisch Recht 1990, blz.&#13;
330 e.v.&#13;
49. Handelingen NJV 1973, deel 1, tweede stuk, blz. 3 e.v. en tweede druk, Zwolle 1975.&#13;
50. Voor de relatie kadaster en landinrichting zie men Onroerend-goedrecht, deel c, Landinrichting blz. 28 e.v.&#13;
en voor de Kadasterwet en de landbouw D.L. Rodrigues Lopes, Agrarisch Recht 1990, blz. 392 e.v.&#13;
51. Over deze mogelijke uitbreiding uitvoerig ir. R. Kuiper, De grondbank als instrument voor natuurbeleid,&#13;
Agrarisch Recht 1990, blz. 384 e.v. Het departement van LNV is blijkens de begroting 1991 voorlopig nog niet&#13;
verder gekomen dan de instelling van een boerderijbank als data-bank, hoewel een notitie over de verwerving&#13;
van gronden ten behoeve van natuurontwikkeling in het vooruitzicht is gesteld.&#13;
52. Zie over de Fagoed-erfpacht speciaal ing. F.J. Somsen, Fagoed-erfpacht, een moderne vorm van grondfïnanciering&#13;
en een solide belegging, Agrarisch Recht 1989, blz. 473 e.v.&#13;
53. Zie omtrent dit beleid en de uitvoering daarvan behalve het speciale nummer van Agrarisch Recht van mei&#13;
1987 met beschouwingen van H.O. Thunnissen, A.W.H. Meij, H.J. Bronkhorst en P. Ritsema, ook M. van der&#13;
Velde, Problemen in overvloed, in: Recht in ontwikkeling, Kluwer-Deventer-1986, blz. 73 e.v.&#13;
54. In het themanummer over Produktiebeperking in de landbouw van juli/augustus 1988 vindt men op blz. 390&#13;
e.v. ook een selectie van publikaties en regelgeving superheffing.&#13;
55. Aldus minister Braks in zijn Memorie van Toelichting bij de Landbouwbegroting 1991. Op blz. 47 wordt&#13;
de gedachte van een landbouwstructuurwet nog eens herhaald.&#13;
56. Voor de recente ontwikkelingen zie men W. Steemers, Octrooi- en kwekersrecht. De recente ontwikkelingen&#13;
in internationaal verband, Agrarisch Recht, maart 1990, blz. 114 e.v. en verder in hetzelfde nummer blz.&#13;
122 e.v. A.H.J. Wolf, Ontwikkeling in het kader van het kwekersrecht, alsmede in het aprilnummer blz. 165&#13;
e.v. C.J.J.C. van Nispen, Octrooirecht en biotechnologie.&#13;
57. Tweede Kamer 1988-1989, 20 990, nr. 4.&#13;
58. M. Brabers, Veterinaire wetgeving in Nederland, Agrarisch Recht 1983, blz. 49 e.v.&#13;
59. Zie over deze discussie D.Th. van Oers, Ontwerp Gezondheids- en welzijnswet voor dieren; het welzijns&#13;
hoofdstuk kritisch bezien, Agrarisch Recht 1988, blz. 105 e.v.&#13;
60. Over deze wet handelt de bijdrage van G.P. Kleijn in Agrarisch Recht 1987, blz. 573 e.v.&#13;
61. Tweede Kamer, 1988-1989, 20 596, nr. 4.&#13;
62. H.E. Akyürek-Kievits, Het Europese Hof en de Landbouwkwaliteitswet, Agrarisch Recht 1985, blz. 357&#13;
e.v.&#13;
63. Zie over de EG-Marktordening voor Groenten en Fruit J.J. Hooijer, Agrarisch Recht 1988, blz. 403 e.v.&#13;
64. Reeds aangekondigd in de Landbouwbegroting 1990, bijlage VII, blz. 26.&#13;
65. G.M.F. Snijders, Produktveiligheid en aansprakelijkheid, diss. Utrecht 1987 en Produktenaansprakelijk&#13;
heid in de landbouw, Preadvies VAR, Agrarisch Recht 1990, blz. 361 e.v.&#13;
66. Zie het verslag van de discussie over Produktenaansprakelijkheid in de landbouw door D.L. Rodrigues&#13;
Lopes in Agrarisch recht 1990, blz. 377 e.v.&#13;
67. Prof.Dr. Karl Kreuzer, Der Wandel der deutschen Agrarpolitik seit 1945 im Spiegel der Gesetzgebung - von&#13;
der produktionsorientierten zur umweltvertraglichen Landwirtschaft, Agrarrecht 8/89, p. 201 f.&#13;
68. R. van der Helm, De uitvoering van het Natuurbeleidsplan en het Nationaal Milieubeleidsplan, Agrarisch&#13;
Recht 1990, blz. 173 e.v.&#13;
69. De Regeling beheersovereenkomsten 1988 (RBO), de Regeling aanwijzing landschapselementen 1986&#13;
(RAL) en de Regeling onderhoudsovereenkomsten landschapselementen (ROL). De zgn. Bergboerenregeling&#13;
is inmiddels in de RBO geïntegreerd.&#13;
70. Het ontwerp zoals dat aan de Raad van State werd gezonden, het advies daarover alsmede het nader rapport&#13;
zijn later gevoegd bij het wetsontwerp vermeld in de volgende noot. Zie daarover Bruil in zijn aldaar genoem&#13;
de artikel.&#13;
71. Voorstel tot wijziging van de Natuurbeschermingswet en de Pachtwet in verband met het natuur- en&#13;
landschapsbeheer in landbouwgebieden en reservaten, Kamerstukken 20 617. Zie over de Regeling Beheers&#13;
overeenkomsten 1988, de wijziging van de Pachtwet en het voorontwerp Natuurbeschermingswet W. Bruil,&#13;
Veranderingen in het natuur- en landschapsbeheer, Agrarisch Recht 1988, blz. 535 e.v.&#13;
72. Tweede Kamer 1989-1990, 21 137, nrs. 20-21.&#13;
73. Bij de memorie van antwoord bij het wetsvoorstel Vergunningen en algemene regels (21 087, nr. 6) is een&#13;
nota van wijzigingen (21 087, nr. 7) gevoegd, die voorziet in een verandering van de naam en de hoofdstuk&#13;
indeling van de Wabm. Zie daarover G.A. Biezeveld in Milieu en Recht 1990, blz. 305 e.v. en over de toekomst&#13;
van de milieuwetgeving in het licht van het NMP-plus het themanummer van dat tijdschrift van mei 1990.&#13;
74. Zie over het wetsvoorstel Vergunningen en algemene regels van de Wabm M.G. Hordijk, Agrarisch Recht&#13;
1989, blz. 393 e.v.&#13;
75. Zie resp. de Evaluatienota mestbeleid eerste fase, Tweede Kamer 1989-1990, 21 502, nrs. 1-2 en de Notitie&#13;
mestbeleid tweede fase, idem nr. 3.&#13;
76. Zie omtrent deze plannen en nota's nader drs. P.V.I.M. Wolff, Mestbeleid, effecten en perspectief, Milieu&#13;
en Recht 1990, blz. 354 e.v.&#13;
77. De redactie van het Nederlands Tijdschrift voor Bestuursrecht constateert in het themanummer van&#13;
september 1990 over Grondrechten: waarborg en instrument op blz. 196 terecht dat de instrumentele functie&#13;
van de grondrechten voor het argumentatieproces bij de ontwikkeling van overheidsbeleid niet helder uit de&#13;
verf is gekomen. Het waren echter ook alleen klassieke juristen die men in dat nummer aan het woord had&#13;
gelaten. Functionele juristen zoals ondergetekende zijn een ander slag.</legacyfootnotes><footnotes><footnote/></footnotes><auteurs>Prof. mr. P. de Haan</auteurs><published>1990-12-01 00:00:00</published><modified>1990-12-01 00:00:00</modified><editiondate>1990-12-01</editiondate><htmlpath>https://denhollander.info/artikel/6233</htmlpath></article>
</articles></edition>