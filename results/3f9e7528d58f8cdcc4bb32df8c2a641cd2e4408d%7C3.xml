<edition><articles><article><jaar>1983</jaar><naam>Tijdschrift voor Agrarisch Recht</naam><uitgave>10</uitgave><aflevering>10</aflevering><searchword>TvAR 10/1983</searchword><id>6447</id><udhid>UDH:TvAR/6447</udhid><titel>Deregulering in de landbouw?</titel><searchwords><searchword>TvAR 10/1983</searchword><searchword>UDH:TvAR/6447</searchword></searchwords><attachments><attachment><name>1983_nr 10_Artikel_Geelhoed.pdf</name><extention>pdf</extention><url>https://denhollander.info/download/6229/ci</url></attachment></attachments><inleiding>1. INLEIDING&#13;
Bij de schriftelijke voorbereiding van de begrotingsbehandeling voor 1983 stelde de&#13;
minister van Landbouw desgevraagd dat er op landbouwgebied geen aanleiding was&#13;
tot vermindering of vereenvoudiging van regelingen: op zijn beleidsterrein zouden&#13;
geen overbodige regelingen gelden1. De georganiseerde landbouw, onder aanvoering&#13;
van het landbouwschap, leek daarentegen een andere opvatting toegedaan. Van&#13;
die zijde is bij meer dan één gelegenheid beklemtoond dat het agrarisch bedrijfsleven&#13;
steeds verder dreigde te worden ingekapseld in een netwerk van voorschriften en regelingen,&#13;
die een groeiende last voor een gezonde agrarische bedrijfsvoering zouden&#13;
betekenen. Dit verschil van opvatting wijst er tenminste op dat het vraagstuk van&#13;
regulering en deregulering ook in de landbouw niet met enkele goed in het gehoor&#13;
liggende algemeenheden kan worden afgedaan.&#13;
Ik zal beginnen met een korte weergave van de gronden voor het standpunt van&#13;
de minister van Landbouw. Vervolgens zullen de argumenten voor het standpunt&#13;
van de landbouworganisaties worden samengevat. Bij een vergelijking daarvan zal&#13;
blijken dat de opvattingen veel minder diametraal tegenover elkaar staan dan op het&#13;
eerste gezicht lijkt. Vervolgens zal ik enkele kanttekeningen plaatsen bij beide standpunten&#13;
om te eindigen met een poging tot beantwoording van de in de titel van deze&#13;
bijdrage gestelde vraag.</inleiding><content>Het landbouwmarktbeleid&#13;
In vrijwel de gehele westerse wereld is de produktie en afzet van agrarische produkten&#13;
aan een meer of minder vergaande ordening gebonden. Een actief landbouwmarktbeleid&#13;
heeft in Frankrijk en Duitsland een tot de grote agrarische crisis van&#13;
1880-1900 teruggaande traditie2. In Nederland en Denemarken beperkte men zich&#13;
aanvankelijk tot maatregelen ter verbetering van de produktie- en afzetvoorwaarden&#13;
voor de landbouw. De eerste specifiek op de landbouw gerichte wetgeving van vlak&#13;
na de eeuwwisseling was kwaliteitswetgeving, gericht op de verbetering van de exportpositie van Nederlandse landbouwprodukten3. Voor een actief marktbeleid&#13;
- het korte intermezzo van de in de Eerste Wereldoorlog geldende schaarstewetgeving&#13;
daargelaten - was tot de crisis van de jaren dertig geen sprake. Die crisis&#13;
kenmerkte zich op agrarisch gebied door een welhaast wereldwijde golf van protectionisme.&#13;
De traditionele landbouwexportstaten, zoals de Verenigde Staten, Denemarken&#13;
en Nederland konden moeilijk anders, om althans de binnenlandse markt&#13;
veilig te stellen, dan daarop met beschermende tegenmaatregelen te reageren4. De&#13;
Tarwewet van 1931 markeert het begin van een actief landbouwmarktbeleid, een beleid&#13;
dat al twee jaar later met de Landbouwcrisiswet zich is gaan uitstrekken tot de&#13;
gehele agrarische sector5. Sedertdien is de landbouw in Nederland onderworpen gebleven&#13;
aan een nationaal en, sedert 1962, aan een communautair landbouwmarktbeleid.&#13;
De hoekstenen van de Nederlandse en, later, de communautaire landbouwmarktordening&#13;
bestaan uit een stelsel van prijs- en afzetgaranties, een preferentie voor de&#13;
beschermde produkten en een scheiding tussen de interne en externe markt door&#13;
middel van een stelsel van - afhankelijk van de verschillen in prijsniveau tussen de&#13;
externe en interne markt - variabele invoerheffingen en uitvoerrestituties. Omdat&#13;
de marktverhoudingen voor de verschillende landbouwprodukten structureel sterk&#13;
kunnen uiteenlopen, moet het landbouwmarktbeleid uit meer dan één marktordening&#13;
bestaan, die qua opzet en intensiteit van het overheidsingrijpen aanzienlijk&#13;
kunnen verschillen6.&#13;
Een actief landbouwmarktbeleid vereist derhalve welhaast per definitie een omvangrijk,&#13;
soms uiterst verfijnd en naar inhoud snel wisselend bestand aan overheidsregelingen.&#13;
Het huidige landbouwmarktbeleid wordt voor het overgrote deel beheerst&#13;
door het gemeenschapsrecht. Terecht heeft de minister van Landbouw erop&#13;
gewezen dat dit beleid zich daarom onttrekt aan ieder eenzijdig nationaal streven tot&#13;
vermindering en vereenvoudiging van wetgeving. Het blijft evenwel nuttig eraan te&#13;
herinneren dat ook een zuiver nationaal landbouwmarktbeleid noodzakelijkerwijs&#13;
een omvangrijk en ingewikkeld bestand aan overheidsregelingen zou vereisen. De&#13;
mogelijkheden tot deregulering van dat beleid zijn, indien men het niet in de kern&#13;
wil aantasten, ook op materiële gronden beperkt7.&#13;
2.2 Het landbouwstructuurbeleid&#13;
Ofschoon de Europese gemeenschappen sinds 1972 geleidelijk zijn begonnen met de&#13;
ontwikkeling van een communautair landbouwstructuurbeleid, wordt dit beleid nog voor het grootste deel beheerst door nationale wettelijke en pseudo-wettelijke maatregelen.&#13;
Gewoonlijk wordt bij dit beleid vooral gedacht aan de ruilverkavelings- en&#13;
landinrichtingswetgeving. De pseudo-wettelijke subsidieregelingen die het bedrijfsontwikkelingsbeleid&#13;
regelen, dienen zeker niet te worden vergeten. Ook die leveren&#13;
een tamelijk omvangrijk en voor de landbouwsector belangrijk bestand van regelingen&#13;
op8.&#13;
Er bestaat een nauwe samenhang tussen het communautaire landbouwmarktbeleid&#13;
en het nog grotendeels nationale structuurbeleid: de centrale doelstelling van&#13;
het laatste is de produktievoorwaarden in de Nederlandse landbouw zo te verbeteren&#13;
en aan te passen, dat de Nederlandse producenten op de door de Europese Gemeenschap&#13;
gereguleerde markt een in beginsel bevredigend inkomen kunnen blijven&#13;
verwerven9. Die samenhang maakt het weinig aantrekkelijk, ook daar waar de nationale&#13;
(pseudo-)wetgever eigen bevoegdheden is blijven houden, het structuurbeleid&#13;
te dereguleren. Immers op den duur zou daardoor het concurrentievermogen van de&#13;
Nederlandse landbouwproducenten kunnen worden aangetast.&#13;
2.3 Het landbouwkwaliteitsbeleid&#13;
Hierboven is al aangegeven dat de eerste specifieke sectorregelingen voor de landbouw&#13;
kwaliteitsregelingen waren die ten doel hadden de positie van het Nederlandse&#13;
produkt op de buitenlandse markt te verzekeren en te versterken. Geleidelijk zijn&#13;
de eerste typisch produktgerichte kwaliteitsregelingen aangevuld met een langzamerhand&#13;
indrukwekkende reeks wetten die vrijwel alle aspecten van het landbouwbedrijf&#13;
raken. Ik denk hierbij aan de veterinaire en phyto-sanitaire wetgeving, de&#13;
Meststoffenwet en de Bestrijdingsmiddelenwet. Voor zover de formele wetgeving te&#13;
kort schiet, worden eventuele leemtes opgevuld door verordeningen en besluiten van&#13;
PBO-organen.&#13;
Ofschoon de talrijke kwaliteitsvoorschriften door producenten, handel en verwerkende&#13;
industrie wel eens als hinderlijk worden ondervonden - de recente jurisprudentie&#13;
van het Hof van Justitie der Europese Gemeenschappen leert dat zij niet onbestreden&#13;
blijven - ontmoeten ze bij het overgrote deel van het georganiseerde bedrijfsleven&#13;
instemming.&#13;
De commerciële kwetsbaarheid van de Nederlandse landbouwexport voor buitenlandse&#13;
beperkende maatregelen dwingt ertoe een strikt kwaliteitsbeleid te voeren,&#13;
dat niet alleen betrekking heeft op de produkten in enige zin, maar ook op de gronden&#13;
hulpstoffen die in de landbouw worden gebruikt10. 2.4 De organisatie van het nationale landbouwbeleid&#13;
De reglementering van het Nederlandse landbouwbeleid kan moeilijk worden gekwalificeerd&#13;
als een stelsel van staatswege opgelegde normen. Zowel bij de voorbereiding,&#13;
de uitvoering als de sanctionering van de regels is het&#13;
publiekrechtelijk en het privaatrechtelijk georganiseerde bedrijfsleven&#13;
ingeschakeld. Veelal berust daar het initiatief. Men hoeft slechts te letten op de&#13;
organisatie van de verschillende stichtingen die belast zijn met de voorbereiding&#13;
en uitvoering van het landbouwstructuurbeleid en op de onderlinge verhouding&#13;
tussen de krachtens de land-bouwkwaliteitswet gegeven kwaliteitsvoorschriften&#13;
en die van de PBO-organen, om te zien dat overheid en het belanghebbende&#13;
bedrijfsleven hier in voortdurende dialoog samen optrekken11. De kenschets dat&#13;
het landbouwbeleid niet slechts voor, maar ook door het betrokken bedrijfsleven&#13;
wordt gevoerd gaat in zijn algemeenheid wellicht te ver, niettemin moet worden&#13;
toegegeven dat het beeld van een eenzijdig optredende regulerende staat ook de&#13;
werkelijkheid geweld zou aandoen.&#13;
Deze heel summiere en in zijn onvolledigheid wellicht wat vertekenende&#13;
samenvatting van de reglementering op het terrein van de landbouw bedoelt&#13;
slechts te illustreren dat het hierboven weergegeven standpunt van de minister&#13;
van Landbouw prima facie moeilijk aanvechtbaar is. Het landbouwmarktbeleid,&#13;
het landbouwstructuurbeleid en het landbouwkwaliteitsbeleid zouden bij een&#13;
ingrijpende deregulering, voor zover de nationale wetgever daartoe al eenzijdig&#13;
zou mogen overgaan, ernstig kunnen worden aangetast. Waar dat beleid, ook in&#13;
vergelijking met het elders gevoerde, succesvol is gebleken, lijkt de objectieve&#13;
noodzaak tot deregulering in de landbouw niet erg dwingend.&#13;
3. OVERHEIDSVOORSCHRIFTEN DIE DE AGRARISCHE&#13;
BEDRIJFSUITOEFENING RAKEN&#13;
3.1 Ruimtelijke ordening en milieubeleid&#13;
De ontwikkeling van de landbouw heeft in het verleden de ontwikkeling van het&#13;
niet-verstedelijkte cultuurlandschap op bijkans beslissende wijze beïnvloed. Het&#13;
ligt voor de hand dat de structurele ontwikkelingen in de landbouw die enerzijds&#13;
tot schaalvergroting en anderzijds tot intensivering van de produktie leiden grote&#13;
gevolgen voor de omgeving sorteren. De economische optimalisatie van de&#13;
benutting van de bodem als produktiefactor vereist een daarbij passende&#13;
landinrichting (verkaveling en fysieke infrastructuur) en een nauwkeurige&#13;
grondwaterpeilbeheersing. De intensivering komt tot uiting in een verhoogde inzet&#13;
van grond- en hulpstoffen (kunstmest, bestrijdingsmiddelen, energie, krachtvoer,&#13;
enz.) en in een verhoogde opbrengst van intermediaire (ruwvoeder, meststoffen)&#13;
en eindprodukten12. Bij deze ontwikkeling komt de landbouw onvermijdelijk in botsing met andere belangen die door de ruimtelijke&#13;
ordening worden gediend: recreatie, landschaps- en natuurbescherming, monumentenzorg,&#13;
drinkwaterbescherming, enzovoort. De groei van bevolking en welvaart&#13;
heeft de concurrerende claims op de niet-verstedelijkte ruimte onmiskenbaar&#13;
talrijker en groter gemaakt. Even onvermijdelijk is het dat de arbitrerende uitspraken&#13;
over de benutting van de ruimte in de ruimtelijke planning grenzen stellen en&#13;
belemmeringen opleggen aan een optimale agrarische bedrijfsvoering. Die grenzen&#13;
en belemmeringen vloeien niet alleen rechtstreeks voort uit de normen waarmee de&#13;
wet- en regelgever een compromis zoekt te vinden tussen de verschillende eisen die&#13;
aan de inrichting van de landelijke ruimte worden gesteld. De verveelvoudiging van&#13;
belangen leidt ertoe dat de besluitvorming in de overheidssfeer steeds moeizamer en&#13;
trager gaat verlopen. Veel bestemmingsplannen komen pas tot stand nadat de Kroon&#13;
zich daarover heeft uitgesproken en de onderlinge afstemming van de verschillende&#13;
plannen die voor de inrichting en het beheer van de ruimte relevant zijn, roept groeiende&#13;
coördinatieproblemen op. De indirecte belemmeringen en kosten die deze&#13;
besluitvorming voor de landbouwondernemer meebrengt - hij moet in zijn bedrijfsvoering&#13;
blijven inspelen op de marktontwikkeling - wegen uiteindelijk wellicht&#13;
zwaarder dan de rechtstreeks in normen vastgelegde belemmeringen.&#13;
Naarmate de landbouw intensiever wordt, roept zij meer ongewenste externe effecten&#13;
op. De intensivering van de landbouw en de uitwerking van de, aanvankelijk&#13;
vooral op industriële emissie gerichte, milieuwetgeving zijn ongeveer tegelijkertijd&#13;
begonnen. Het raakvlak, of wellicht beter: het conflictenveld, tussen beide ontwikkelingen&#13;
is onverwacht groot geworden. De landbouw heeft tegenwoordig met vrijwel&#13;
alle aspecten van de milieuwetgeving te maken, naar milieucomponent (water,&#13;
grondwater, bodem en lucht), als naar activiteit of emissie (geluid, afvalstoffen, chemische&#13;
afvalstoffen, stank, gebruik bestrijdingsmiddelen, enz.). De agrarische bedrijfsvoering&#13;
is bijgevolg onderworpen aan een groeiend aantal milieuvoorschriften, -&#13;
vergunningen en -heffingen, die evenzovele lasten en belemmeringen kunnen opleveren.&#13;
Wat voor de besluitvorming in de ruimtelijke ordening geldt, is met name ook&#13;
van toepassing op de hantering van de milieuwetgeving. De zware procedurele voorschriften,&#13;
de weinig houvast biedende normen en de veelal conflicterende belangen&#13;
leiden ertoe dat het door de landbouwondernemer gewenste uitsluitsel vaak te lang&#13;
op zich laat wachten13. Het is dan ook niet onbegrijpelijk dat de landbouworganisaties&#13;
pleiten voor vermindering en vereenvoudiging van de ruimtelijke ordeningsen&#13;
milieuwetgeving.&#13;
3.2 Het landbouwbedrijf en overheidsregelingen&#13;
Op vrijwel ieder beleidsterrein is de laatste twintig jaar de omvang van het overheidsoptreden&#13;
toegenomen. De overheid heeft niet alleen meer taken aan zich getrokken of opgedragen gekregen, ook ten aanzien van de taken die zij van oudsher&#13;
al behartigde is haar optreden indringender geworden. Deze tweeledige ontwikkeling&#13;
wordt weerspiegeld in de omvang van de overheidsregelingen, de "gewone" formele&#13;
en materiële wetgeving en de pseudo-wetgeving. Dit verschijnsel heeft voor het bedrijfsleven&#13;
drieërlei gevolg14.&#13;
In de eerste plaats worden door overheidsregelingen de voorwaarden waaronder&#13;
het bedrijfsleven op de markt werkzaam is gewijzigd. Die beïnvloeding kan door de&#13;
wetgever uitdrukkelijk zo gewild zijn, men denke slechts aan de landbouwmarktordening.&#13;
Maar de verandering van de marktvoorwaarden kan ook een onbedoeld neveneffect&#13;
van het overheidsoptreden zijn. Indien een overheidsvoorschrift, bij voorbeeld&#13;
ter bevordering van de arbeidsveiligheid kosten veroorzaakt voor het bedrijfsleven,&#13;
worden de voorwaarden waaronder het op de markt opereert, veranderd.&#13;
Die verandering neemt de wetgever bij zijn streven de arbeidsveiligheid te vergroten op&#13;
de koop toe. In het wetgevingsproces worden ze zelden afzonderlijk meegewogen.&#13;
Dit voorbeeld kan met tientallen andere worden aangevuld.&#13;
In de tweede plaats zijn de talrijke overheidsregelingen waarmee het bedrijfsleven&#13;
rekening moet houden slecht op elkaar afgestemd en ondoorzichtig. Dat geldt voor&#13;
de vormgeving, terminologie en systematiek van de regelingen - de problematiek&#13;
van de veertien wetsfamilies - en ook voor de interventies die daarin opgesloten&#13;
liggen. De staat dient vele en uiteenlopende belangen en behartigt deze met verschillende&#13;
soorten regelgeving15. Een apart probleem wordt veroorzaakt door de moderne&#13;
beleidskaderwetgeving. Deze wetgeving stoelt op de gedachte dat de moderne overheid&#13;
in staat moet zijn de maatschappelijke ontwikkelingen planmatig te sturen. Daarom&#13;
laat deze wetgeving het bestuur de vrijheid om zijn ingrepen naar tijd en plaats te&#13;
variëren. Het normatieve gehalte van deze wetgeving is gering en voor de ondernemer&#13;
op wie zij van toepassing is, biedt zij gewoonlijk weinig houvast. De geldende&#13;
wetgeving, kortom, vormt geen doorzichtig en samenhangend geheel van min of&#13;
meer stabiele randvoorwaarden voor de besluitvorming op de markt.&#13;
In de derde plaats is de 'verrechtelijking' van de maatschappelijke verhoudingen&#13;
voor het bedrijfsleven een apart probleem geworden. Vrijwel elk aspect van het ondernemningshandelen&#13;
is onderworpen aan publiekrechtelijke rechten en verplichtingen.&#13;
Het ondernemingsresultaat wordt thans in belangrijke mate bepaald door&#13;
het vermogen van de ondernemer om daarop in te spelen en daarvan gebruik te maken.&#13;
Het laatste niet alleen in passieve zin door te reageren op de interventies van&#13;
de overheid, maar ook in actieve zin door te trachten de besluitvorming van de overheid&#13;
in de gewenste richting te beïnvloeden16.&#13;
Deze wat diffuse gevolgen van de toenemende regelverdichting drukken op de gehele&#13;
samenleving, maar de last die ze veroorzaken is ongelijk verdeeld. In het algemeen&#13;
ondervinden de kleine ondernemers en zelfstandigen de meeste overlast van de juridificering van de maatschappelijke verhoudingen. Zij beschikken gewoonlijk&#13;
niét over de vereiste specialistische deskundigheid om de voor hen gunstige route in&#13;
het woud van regels en voorschriften te vinden. Voor het aantrekken van die deskundigheid&#13;
is het draagvlak van hun onderneming te gering. En in de confrontatie&#13;
met overheidsinstanties kunnen ze, omdat ze minder hebben te bieden, niet dezelfde&#13;
pressie als grotere ondernemingen uitoefenen. Bovendien hebben ze niet de reserves&#13;
om langdurige procedurele verwikkelingen met het bestuur te kunnen riskeren. Zij&#13;
zijn tot op zekere hoogte afhankelijk van de snelheid waarmee overheidsinstanties&#13;
beslissen, en indien die beslissing voor hen ongunstig uitvalt, zullen zij zich daarin&#13;
op praktische gronden moeten schikken17.&#13;
Ook in de landbouw worden de problemen die vooral kleine en middelgrote ondernemingen&#13;
met de toegenomen regeldichtheid hebben, merkbaar. Niet alleen bij&#13;
de afzonderlijke landbouwondernemingen, ook bij de landbouworganisaties. Zij&#13;
verlenen van oudsher hun leden de nodige voorlichting, adviezen en bijstand in het&#13;
verkeer met de overheid. Zo compenseren zij de handicap die de agrarische ondernemer&#13;
als 'kleine' ondernemer in het verkeer met de overheid heeft althans ten dele.&#13;
Het toenemende beslag dat deze ondersteunende activiteiten op de landbouworganisaties&#13;
leggen, komt ook tot uiting in hun uitgesproken verlangen tot vermindering en&#13;
vereenvoudiging van overheidsregelingen.&#13;
4. ENKELE KANTTEKENINGEN BIJ DE STANDPUNTEN VAN DE&#13;
MINISTER VAN LANDBOUW EN VAN DE LANDBOUWORGANISATIES&#13;
Hoe vanzelfsprekend de hierboven weergegeven standpunten contra en pro deregulering&#13;
in de landbouw ook lijken, geheel onaanvechtbaar zijn zij niet. Daarbij zijn&#13;
de volgende kanttekeningen te plaatsen.&#13;
4.1 De regelingen ten behoeve van de landbouw&#13;
a. Het landbouwmarktbeleid&#13;
Van alle wetgevingscomplexen die in onze rechtsorde thans van kracht zijn, is de&#13;
communautaire landbouwmarktordening ongetwijfeld de meest omvangrijke en ingewikkelde.&#13;
Ten dele is dat, naar ik hierboven al heb aangegeven, een onvermijdelijk&#13;
gevolg van de doeleinden van het landbouwmarktbeleid. Maar bij een onderzoek&#13;
van de bestaande regelingen ontdekt men al gauw een aantal systeemvreemde&#13;
complicaties. Het streven van de communautaire wetgever om in de landbouwmarktordening&#13;
de nationale tegenstellingen zo goed mogelijk te overbruggen, leidt&#13;
tot tal van politieke en beleidsmatige compromissen, die de in opzet betrekkelijk eenvoudige landbouwmarktordeningen ingewikkeld en ondoorzichtig maken18. De&#13;
preoccupatie van de gemeenschapswetgever met de aanvaardbaarheid van de regelingen&#13;
voor de lidstaten heeft als keerzijde dat de beleidslasten van de regeling&#13;
en de handhaafbaarheid ervan onvoldoende aandacht krijgen. De mogelijke&#13;
ongewenste neveneffecten van stelselvreemde complicaties en verfijningen worden&#13;
op het politieke niveau vaak niet onderkend of verwaarloosd. Als naderhand&#13;
blijkt dat de regeling een onverwacht groot beslag op de gemeenschapsmiddelen&#13;
legt, of uiterst fraudegevoelig is, wordt meestal vergeten dat de oorzaak van deze&#13;
ongewenste gevolgen in de regeling zelf ligt. De remedies die men pleegt te&#13;
zoeken zijn zelden afdoend: verscherping van de administratieve voorschriften,&#13;
uitbreiding van de controles of nog verdergaande verfijning van de voorschriften&#13;
bieden een onzeker soelaas, terwijl de beleidskosten zeker toenemen, zowel voor&#13;
het bedrijfsleven, dat aan nog omvangrijker voorschriften wordt onderworpen, als&#13;
voor de verschillende overheids instanties die hun uitvoerings- en controletaken&#13;
zien groeien.&#13;
Een tweede bron van complicaties ligt in de nog niet oplosbaar gebleken&#13;
verhouding tussen het op prijseenheid berustende gemeenschappelijke&#13;
marktbeleid en de falende coördinatie van het macro-economische en&#13;
monetaire beleid van de lidstaten19. Onderlinge pariteitswijzigingen hebben sinds&#13;
1969 het stelsel van gemeenschappelijke landbouwprijzen en de daarop&#13;
berustende markteenheid verstoord. Eind 1971 zag de gemeenschap zich&#13;
gedwongen tot de invoering van een stelsel van monetaire compenserende&#13;
bedragen (mcb's) die in het tussenstaatse handelsverkeer de prijs- en&#13;
inkomensconsequenties van de variabele wisselkoersen beoogden te&#13;
compenseren. Dit stelsel van zogenaamde groene koersen is bijzonder regelingsintensief&#13;
gebleken, omdat het de variaties in de muntpariteiten op de voet&#13;
moest volgen en die in vaak wisselende mate in de prijzen van de verschillende&#13;
landbouw-produkten en daarvan afgeleide produkten tot uitdrukking moest&#13;
brengen20.&#13;
Deze agri-monetaire complicatie heeft, behalve de de facto opsplitsing van de&#13;
gemeenschappelijke markt nog een tweetal ongewenste neveneffecten gehad.&#13;
Sommige lidstaten hebben de verleiding niet kunnen weerstaan om de groene&#13;
koersen te gebruiken voor typisch nationale beleidsdoelstellingen, zoals het&#13;
relatief laag houden van de consumentenprijzen (het Verenigd Koninkrijk) of&#13;
ondersteunen van het inkomen van de landbouwproducenten (de&#13;
Bondsrepubliek). Bovendien wordt de jaarlijkse vaststelling van de&#13;
landbouwprijzen bemoeilijkt, doordat de beslissingen omtrent de groene koersen&#13;
daardoor heen spelen21. Aan de uit een communautair gezichtspunt essentiële&#13;
instrumentele functie van het landbouwprijsbeleid wordt daardoor afbreuk&#13;
gedaan.&#13;
Een laatste potentiële oorzaak van verdergaande regelverdichting ligt in de&#13;
opzet van het communautaire landbouwbeleid zelf. De sterk toegenomen&#13;
produktiviteit in de landbouw heeft ertoe geleid dat voor de meeste&#13;
landbouwprodukten de zelfvoorzieningsgraad in de gemeenschap sterk toegenomen en voor enkele van de belangrijkste&#13;
produkten (melk, graan en suiker) positief is geworden. Zolang de prijzen&#13;
op de wereldmarkt laag blijven, zullen de uitgaven voor communautaire stelsel&#13;
van prijsgaranties en interventies trendmatig blijven stijgen. Indien de lidstaten niet&#13;
bereid zijn de eigen middelen van de gemeenschap te vergroten, en daarop lijkt het&#13;
niet, tekent zich het volgende dilemma af:&#13;
- of wel het prijsniveau voor de overschotprodukten wordt verlaagd, met als risico&#13;
dat de producenten hun inspanningen tot produktiviteitsvergroting zullen vergroten&#13;
om zo een compensatie voor hun dreigende inkomensvermindering te ver&#13;
krijgen;&#13;
- of wel de produktie van de overschotprodukten wordt aan kwantitatieve beperkingen&#13;
onderworpen, met als bezwaar dat de meest efficiënte producenten voor&#13;
hun economisch superieure prestatie worden gestraft.&#13;
In de recente denkbeelden van de Europese commissie zijn elementen van beide&#13;
opties terug te vinden. Welke oplossing uiteindelijk ook wordt gekozen voor de beheersing&#13;
van de uitgaven voor de Europese landbouw, het lijkt wel zeker dat de gemeenschappelijke&#13;
landbouwmarktpolitiek dirigistischer trekken zal krijgen dan&#13;
thans het geval is. De regeldichtheid van die politiek zal nog verder toenemen.&#13;
Zo dreigt een situatie te ontstaan, waarin een in omvang en complexiteit toenemend&#13;
bestand aan regels steeds minder bij machte is de eigenlijke doelstellingen&#13;
van het gemeenschappelijke landbouwbeleid te verwezenlijken:&#13;
- de eenheid van de markt is niet verzekerd;&#13;
- de gelijkheid op de markt loopt door verkapte nationale interventies gevaar;&#13;
- een redelijk inkomen voor de producenten is niet meer gegarandeerd;&#13;
- de allocatieve functie van de gemeenschappelijke landbouwmarkt staat op het&#13;
spel.&#13;
Onder deze omstandigheden doet de uitspraak van de minister van Landbouw dat&#13;
van overregulering in de landbouw geen sprake is, wat al te onbekommerd aan.&#13;
b. Het landbouwstructuurbeleid&#13;
De sinds 1960 sterk gegroeide produktiviteit in de Nederlandse landbouw is mede&#13;
toe te schrijven aan de doelmatigheid van het Nederlandse landbouwstructuurbeleid22.&#13;
Dit succes heeft echter als keerzijde dat bij een ongeveer gelijkblijvende&#13;
vraag er al snel een aanbodoverschot aan landbouwprodukten zal ontstaan. Bij de&#13;
geringe prijselasticiteit van die produkten zal een verlaging van het prijsniveau de&#13;
absorbtiemogelijkneden van de markt niet noemenswaard vergroten. Een prijsverlaging&#13;
zal, in tegendeel, de discrepantie tussen vraag en aanbod nog doen groeien,&#13;
wanneer zij wordt beantwoord met nadere produktiviteitsverbeterende maatregelen.&#13;
Mogelijk zullen de kosten van het landbouwmarktbeleid op korte termijn door een&#13;
prijsverlaging enigszins kunnen dalen, maar op de duur is dat niet zeker. Een landbouwstructuurbeleid&#13;
dat een verhoging van de totale produktie van landbouwprodukten&#13;
waarvoor een prijsgarantie bestaat, ten gevolge heeft, schept dan ook op langere termijn onherroepelijk problemen23. Zolang de Europese begrotingswetgever&#13;
bereid en in staat is het uit de markt nemen van landbouwoverschotten te&#13;
financieren, worden die problemen als het ware weggesubsidieerd. Is dat niet&#13;
(meer) het geval, dan doet zich de keuze tussen een prijsniveauverlaging of een&#13;
hoeveelheids-beperking voor. Het ligt voor de hand dat daar waar men relatief&#13;
efficiënt produceert, men voor een prijsniveauverlaging zal opteren. Waar de&#13;
produktieverhoudingen minder goed zijn, zal men minder geneigd zijn het&#13;
prijspeil, dat daar vooral als inkomensgarantie wordt beschouwd, aan te vatten.&#13;
Hoe het ook zij, structuurverbeterende maatregelen die leiden tot verhoging van de&#13;
opbrengst van prijssteun genietende produkten vormen, tenzij men bereid is de&#13;
consequentie van een vermindering of mogelijk zelfs de afschaffing van de&#13;
prijssteun te aanvaarden, een riskante en weinig zinvolle investering. Zonder bij&#13;
voorbaat het bestaande assortiment aan regelingen ten behoeve van het&#13;
landbouwstructuurbeleid te willen aanvechten, meen ik dat een nauwkeurige&#13;
toetsing van die regelingen op hun markteffecten, ook uit een oogpunt van een&#13;
verantwoorde besteding van openbare middelen, nuttig is. Daarbij zal de relatie&#13;
tussen het landbouwmarktbeleid en het landbouwstructuurbeleid meer dan thans&#13;
het geval is, in het oog moeten worden gehouden.&#13;
c. Het landbouwkwaliteitsbeleid&#13;
De argumenten voor een aparte landbouwkwaliteitswetgeving zijn sterker&#13;
naarmate die wetgeving zich meer beperkt tot haar eigenlijke doelstelling: de&#13;
verzekering van de marktpositie van het Nederlandse landbouwprodukt als&#13;
kwaliteitsprodukt. Wanneer echter die doelstelling wordt verbreed met de&#13;
doelstellingen van de algemene kwaliteitswetgeving, zoals de bescherming van de&#13;
volksgezondheid en de economische consumentenbescherming en doelstelling&#13;
defensiever in de zin dat de regelingen niet aanknopen bij het Nederlands produkt&#13;
maar aanknopen bij het op de Nederlandse markt brengen van&#13;
landbouwprodukten, wordt de landbouwkwaliteitswetgeving als apart wettelijk&#13;
stelsel kwetsbaarder. Uit een oogpunt van wetgevingseconomie baart het zorgen&#13;
dat eenzelfde produkt ter zake van vergelijkbare doelstellingen is onderworpen aan&#13;
meer wettelijke regimes met verschillende controle- en sanctiestelsels. De&#13;
kwaliteitswetgeving kenmerkt zich al door een omvangrijke en gedetailleerde&#13;
normstelling en betrekkelijk hoge uitvoerings- en handhavingskosten, die niet&#13;
alleen op de overheid, maar ook op het bedrijfsleven en de eindverbruikers&#13;
drukken. Overlappingen dienen zoveel mogelijk te worden vermeden.&#13;
De defensieve toepassing van kwaliteitsregelingen, waarmee niet rechtstreeks&#13;
zwaarwegende belangen als die van de volksgezondheid en de openbare&#13;
veiligheid zijn gemoeid, krijgt aldra een verkapt protectionistische inslag en staat&#13;
op gespannen voet met artikel 30 van het EEG-verdrag en de dienovereenkomstige&#13;
bepalingen in de Europese landbouwmarktordeningen. De materiële wetgever&#13;
dient hier terughoudendheid in acht te nemen, ook al komen de verlangens van het&#13;
betrokken bedrijfsleven hem begrijpelijk en mogelijk ook aanvaardbaar over. Waar de kwaliteitswetgeving thans qua omvang en ondoorzichtigheid zorgen&#13;
baart en het voorwerp van nadere aandacht in het kader van de dereguleringsoperatie&#13;
moet gaan vormen, zal ook de landbouwkwaliteitswetgeving moeilijk buiten&#13;
beschouwing kunnen blijven24.&#13;
d. De coöperatie tussen overheid en bedrijfsleven bij de regelgeving&#13;
De grote betrokkenheid van het georganiseerde bedrijfsleven in de landbouw bij de&#13;
regelgeving heeft, naast de onder 2.4 beschreven voordelen, het mogelijke bezwaar&#13;
dat de wetgever wel eens onnodig gaat optreden en dat de regelingen zich ook gaan&#13;
uitstrekken tot minimale deelbelangen. Dit bezwaar zal zich vooral voordoen wanneer&#13;
de kring van daarbij belanghebbenden overzichtelijk is en de belangen homogeen&#13;
zijn. Keuromanie is bepaald geen eigenschap waarmee alleen de centrale overheid&#13;
behept is. Kennisneming van de autonome verordeningen van de verschillende&#13;
bedrijfs- en produktschappen die in de sfeer van de landbouw werkzaam zijn, leert&#13;
dat ook het georganiseerde bedrijfsleven regelzucht niet vreemd is25.&#13;
Bij de beoordeling van deze ontwerpregelingen lijkt de toetsing wel eens te eenzijdig&#13;
op eventuele strijdigheid met andere en zwaarwegende belangen plaats te vinden.&#13;
Het meer algemene belang bij een zo eenvoudig mogelijke wetgeving komt onvoldoende&#13;
tot zijn recht. Een verordening die niet schaadt, maar waarvan de baten twijfelachtig&#13;
zijn, dient, als overbodig, niet in werking te treden. Vooral in de sfeer van&#13;
de kwaliteitswetgeving komen voorschriften voor die onder dat vaandel in feite geen&#13;
andere strekking hebben dan de bescherming van de belanghebbenden tegen ongewenste&#13;
mededinging door buitenstaanders. Omdat vormen van verkapte concurrentiebeperking&#13;
of verkapt protectionisme vrijwel altijd ten koste gaan van andere belangen,&#13;
dienen de daarop betrekking hebbende voorschriften kritisch te worden bezien.&#13;
Men verliest zijn recht van spreken, wanneer men op goede gronden de vrije&#13;
toegang tot de buitenlandse markt eist en tegelijkertijd zonder dwingende reden de&#13;
toegang tot de eigen markt bemoeilijkt26.&#13;
4.2 Overheidsvoorschriften die de agrarische bedrijfsuitoefening raken&#13;
a. Ruimtelijke ordening en milieubeleid&#13;
Aan het regeringsvoornemen tot deregulering ligt uitdrukkelijk niet de beslissing ten&#13;
grondslag dat maatschappelijke belangen die de wetgever in de loop der tijd is gaan&#13;
behartigen, het voortaan zonder wettelijke bescherming zullen moeten gaan stellen.&#13;
Ruimtelijke ordening en milieubescherming zijn geen keuzetaken, die de staat in een&#13;
periode van economische voorspoed aan zich heeft getrokken en die hij makkelijk&#13;
zou kunnen afstoten nu het wat minder goed gaat. Geluiden die men wel eens hoort dat de dereguleringsoperatie zou moeten worden gebruikt om te komen tot een fundamentele&#13;
herwaardering van de overheidstaken zijn onjuist27. Degenen die ze uiten&#13;
beseffen waarschijnlijk onvoldoende dat men wezenlijke maatschappelijke problemen&#13;
niet oplost door de wettelijke regelingen die daarop betrekking hebben maar&#13;
te schrappen. Het toekennen van zo'n lading aan het streven van de regering tot vermindering&#13;
en vereenvoudiging van wetgeving werkt bovendien averechts, omdat het&#13;
politieke en maatschappelijke blokkades oproept, voordat men toekomt aan een afweging&#13;
van de voor- en nadelen van de verschillende overheidsregelingen. In het algemeen&#13;
zal men een duidelijk onderscheid moeten maken tussen de belangen die de&#13;
wetgeving dient en de wijze waarop dat gebeurt. Deze vooral op de vormgeving en&#13;
uitwerking van de wet- en regelgeving gerichte benadering biedt een goede mogelijkheid&#13;
om een aanzienlijke vermindering van de door wetgeving voor het bedrijfsleven&#13;
veroorzaakte lasten te bereiken, zonder dat de door die wetgeving gediende belangen&#13;
wezenlijk in het gedrang komen. Dat de dereguleringsoperatie tevens een goede aanleiding&#13;
biedt om na te gaan of alle hoofd- en nevenbelangen die in de loop destijds&#13;
de aandacht van de wetgever hebben getrokken onverminderd bescherming moeten&#13;
blijven genieten, zal ik niet betwisten. Maar ik betwijfel of in de sfeer van de ruimtelijke&#13;
ordenings- en milieuwetgeving sprake is van regelingen die naar hun strekking&#13;
zichzelf hebben overleefd. De thans actuele problematiek van de overbemesting in&#13;
streken met veel intensieve veehouderij wijst veeleer erop dat nieuwe wetgeving hier,&#13;
ook in het belang van de landbouw, noodzakelijk zal kunnen blijken.&#13;
b. Overige overheidsregelingen&#13;
Bij de op zichzelf gerechtvaardigde klachten van vooral het kleinere en middelgrote&#13;
bedrijfsleven wordt vaak over het hoofd gezien dat veel specifieke regelingen en uitzonderingsbepalingen&#13;
in algemene regelingen juist in het leven zijn geroepen op uitdrukkelijk&#13;
verlangen van bepaalde sectoren of bedrijfstakken uit dat bedrijfsleven.&#13;
De ordening van het beroepsgoederenvervoer heeft verschillende kostenverhogende&#13;
consequenties, welke weer op andere bedrijfstakken drukken die sterk van het goederenvervoer&#13;
afhankelijk zijn. Vestigingsregelingen in vooral de detailhandel, het&#13;
ambacht en de commerciële dienstverlening werpen zekere drempels op tegen de toetreding&#13;
van outsiders, waardoor de aanbodzijde van de markt kan verstarren. Wettelijke&#13;
minimumprijsregelingen kunnen gunstig zijn voor degenen die erdoor beschermd&#13;
worden, maar voor de verbruikers kunnen zij nadelig zijn. Deze voorbeelden&#13;
zijn met vele andere aan te vallen en er is, dunkt me, weinig zelfonderzoek voor&#13;
nodig om ook in de landbouw regelingen te vinden die rechtstreeks of indirect voor&#13;
buitenstaanders, belastend zijn. Dergelijke belangenconflicten hoeven niet eens tussen&#13;
verschillende sectoren van het bedrijfsleven voor te komen, ook daarbinnen kan&#13;
de interventie van de wetgever voor de één een last of belemmering, voor de ander&#13;
een voordeel opleveren. In dit verband hoef ik slechts te verwijzen naar de Wet agrarisch&#13;
grondverkeer en naar de denkbeelden over een Landbouwvestigingswet. Het&#13;
is al te eenvoudig te wijzen op de ingewikkelde wetgeving, haar ondoorzichtigheid en op de vaak niet meer te doorgronden verschillen in redacties en&#13;
uitwerking, als men zich niet terzelfder tijd realiseert dat vele van die&#13;
bezwaren juist zijn te wijten aan de specifieke verlangens en belangen van&#13;
het bedrijfsleven. Inderdaad zijn de omschrijvingen van het&#13;
landbouwbedrijf in de zogenaamde landbouw-vrijstelling (artikel 8, onder b&#13;
Wet Inkomstenbelasting 1964) en in de uitzonderingsbepaling van artikel 3,&#13;
tweede lid, onder d van de Wet selectieve investeringsregeling niet&#13;
gelijkluidend. Intussen gaat het toch om bepalingen die specifieke landbouwbelangen&#13;
beogen te ontzien. Dat de formulering van beide bepalingen niet&#13;
gelijk is, is te herleiden tot de verschillen in strekking van de&#13;
belastingwetgeving en de Wet selectieve investeringsregeling. Ook dit&#13;
voorbeeld is met vele andere aan te vallen. Het aloude verlangen van de&#13;
landbouw naar sectorspecifieke regelingen op het terrein van de&#13;
kwaliteitswetgeving in ruime zin is een bron van mogelijke interne en&#13;
externe beleidslasten. Kortom, men is graag bereid te klagen over de&#13;
hinderlijke capriolen van de wet- en regelgever, maar men vergeet daarbij&#13;
gemakkelijk de eigen bijdrage aan het proces van regelverdichting.&#13;
5. TENSLOTTE: DEREGULERING IN DE LANDBOUW?&#13;
De Amerikaanse econoom Thurow heeft opgemerkt dat het bedrijfsleven&#13;
uiterst ambivalent staat tegenover overheidsregelingen: voor zover zij&#13;
zekerheden tegen de concurrentie van derden scheppen, zijn zij welkom en&#13;
worden zij door de belanghebbenden als hun onvervreemdbaar eigendom&#13;
beschouwd; voor zover zij het ondernemen belemmeren of belasten worden&#13;
zij als ontoelaatbare inbreuken op de vrijheid van de marktsubjecten&#13;
beschouwd28. Men beschuldigt de wetgever van 'over-government' en roept&#13;
tegelijkertijd diens tussenkomst in ter bescherming van hoogst eigen&#13;
economische en andere belangen. Verlangen naar het optreden van de overheid&#13;
en de afkeer van haar ingrijpen houden elkaar niet zo in evenwicht dat de&#13;
totale regellast die op de samenleving drukt ongeveer gelijk blijft. Het&#13;
gewoonlijk goed georganiseerde deelbelang weet in de democratie zijn&#13;
belangen goed te articuleren en - soms geholpen door de bureaucratie - de&#13;
wetgever voor zijn bijzondere wensen in beweging te krijgen29. De lasten die&#13;
deelbelangen dienende wetgeving veroorzaakt worden over een grote kring&#13;
van niet-betrokken buitenstaanders verspreid. Tegenover een duidelijke en&#13;
aanwijsbaar voordeel voor een gepassioneerde groep van belanghebbenden&#13;
staat een diffuse en nauwelijks merkbare belasting voor de samenleving in&#13;
haar geheel. Waar legislatief activisme niet is voorbehouden aan één of&#13;
enkele belangengroepen, maar steeds meer maatschappelijke organisaties de&#13;
weg naar de wetgever weten te vinden om redres te krijgen voor hetgeen zij&#13;
op de markt tekort komen of menen tekort te komen, wordt het proces van&#13;
voortschrijdende regelverdichting een verschijnsel dat als het ware in ons&#13;
maatschappelijke en staatkundige stelsel ingebakken zit.&#13;
Ofschoon in het verleden wel is gewaarschuwd tegen de ongewenste&#13;
gevolgen van dat verschijnsel, zijn de schaduwzijden ervan lang onderbelicht&#13;
gebleven. Zolang de diffuse lasten van overheidsregelingen geen brede weerstanden oproepen, blijft het&#13;
aantrekkelijker specifieke belangen met wettelijke en pseudo-wettelijke ingrepen te&#13;
beschermen.&#13;
Zeker heeft de structurele omslag in de economische vooruitzichten ertoe bijgedragen&#13;
dat men zich meer bewust is geworden van de bezwaren die aan een al te specieuze&#13;
en ingrijpende overheidsregulering kleven. Wanneer de inkomensgroei stagneert,&#13;
gaat iedere additionele belasting door overheidsregelingen zwaarder wegen.&#13;
Wanneer het nationaal inkomen gelijkblijft of zelfs terugloopt, wordt iedere overheidsinterventie&#13;
ten behoeve van een bepaald belang scherper gevoeld als een aanslag&#13;
op andere belangen. En wanneer het verlopend economisch tij de samenleving tot&#13;
structurele aanpassingen dwingt, wordt de regeldichtheid eerst goed als knellend&#13;
ervaren. Er ontstaat een klimaat waarin de vanzelfsprekendheden in het optreden&#13;
van de wet- en regelgever ter discussie kunnen worden gesteld. Het is mijns inziens&#13;
echter onjuist om de huidige economische situatie als grond voor de wens van de&#13;
regering tot vermindering en vereenvoudiging van overheidsregelingen te zien. Daarvoor&#13;
zijn de bezwaren tegen de voortschrijdende regelverdichting te zwaarwegend.&#13;
Zij zouden op den duur ook onder gunstiger economische omstandigheden als klemmend&#13;
zijn ondervonden.&#13;
De 'interveniërende staat' is gebonden aan het recht en bindt zijn burgers door het&#13;
recht. Met het toenemen van de omvang en dringendheid van het overheidsoptreden&#13;
worden de maatschappelijke verhoudingen verder 'verrechtelijkt'. De juridificering van&#13;
de maatschappelijke verhoudingen is, ofschoon lang onopgemerkt gebleken, wellicht&#13;
één van de markantste trekken van de hedendaagse samenleving. Burger en overheid&#13;
onderhouden talrijke verticale betrekkingen, die vrijwel volledig door het positieve&#13;
recht worden beheerst. Het dagelijks leven van burgers, ondernemingen en&#13;
maatschappelijke organisaties is meer en meer in het teken van publiekrechtelijke&#13;
rechten en plichten gekomen. De daarmee gepaard gaande afhankelijkheid van&#13;
overheidsbeslissingen, ofwel de bureaucratisering van de samenleving, geeft aan die&#13;
ontwikkeling een nader en bezwarend accent.&#13;
De verrechtelijking van de maatschappelijke verhoudingen heeft tot gevolg dat de&#13;
kansen op wrijvingen tussen overheid en burger toenemen. Zij zijn hierboven al aangeduid:&#13;
de kosten die overheidsregelingen direct of indirect voor de burger meebrengen,&#13;
de omstandigheid dat hij in zijn besluitvorming van de volgens een ander ritme&#13;
afkomende beslissingen van het overheidsapparaat afhankelijk wordt en het gegeven&#13;
dat aan welhaast elk overheidsoptreden een zekere grofheid kleeft (met de bijzondere&#13;
aspecten van het individuele geval kan slechts in beperkte mate rekening worden&#13;
gehouden).&#13;
Ook binnen de overheid worden de bezwaren van de verrechtelijking van de samenleving&#13;
merkbaar. Naarmate haar optreden veelomvattender en ingrijpender is,&#13;
worden afstemmings- en besluitvormingslasten zwaarder. De besluitvorming wordt&#13;
omslachtig, langdurig en kostbaar. Het beleid wordt immobiel en het ongeduld van de&#13;
belanghebbende burgers, die zonder het bescheid van de overheid niet verder mogen,&#13;
groeit. Vergelijkbare problemen doen zich ook bij de handhaving van het recht voor.&#13;
Enerzijds wordt de overheid steeds minder bij machte de handhaving van de door&#13;
haar gestelde regels te verzekeren. Hun kwantiteit gaat de capaciteit van het daarvoor beschikbare apparaat steeds meer te boven. Anderzijds is de&#13;
maatschappelijke aanvaarding van de gestelde regels niet meer zo&#13;
vanzelfsprekend: een overheid die van de burger meer medewerking vergt dan&#13;
zij bereid en in staat is af te dwingen, zet de gelding van de door haar&#13;
uitgevaardigde regels op de tocht.&#13;
Van deze problematiek vormt de belasting van het bedrijfsleven door&#13;
overheidsregelingen één, en zeker geen onbelangrijk aspect. Maar ook het&#13;
bestuur en de rechter worden overvraagd. De wetgever dreigt het zicht kwijt&#13;
te raken op de maatschappelijke gevolgen van zijn ingrepen en verkeert in het&#13;
ongewisse over het functioneren van de door hem gegeven regels als geldend&#13;
recht30.&#13;
Deze ontwikkeling dwingt de overheid tot een heroverweging van de&#13;
omvang in de indringendheid van haar optreden. Daarmee is de noodzaak&#13;
tot vermindering en vereenvoudiging van wetgeving gegeven.&#13;
Deregulering in de landbouw? Voor de beantwoording van deze vraag&#13;
moeten we teruggrijpen op de algemene oorzaken en gevolgen van de&#13;
regelverdichting. Doordat de wetgever zich de bekostiging van talrijke&#13;
specifieke deelbelangen aantrekt, legt hij een omvangrijke en diffuse last&#13;
op de gehele samenleving. Dat geldt ook voor de omvangrijke regelingen&#13;
waarmee de belangen van de landbouw worden gediend. Daar staat tegenover&#13;
dat ook het agrarisch bedrijfsleven de ongewenste gevolgen ondervindt van&#13;
wetgeving ten behoeve van andere belangen. Regelverdichting is een&#13;
algemeen probleem met algemene oorzaken dat niet met een specifiek&#13;
gerichte aanpak is op te lossen. Daarom zal ook in de landbouw moeten&#13;
worden gezocht naar mogelijkheden om de geldende en nog in&#13;
voorbereiding zijnde wet- en regelgeving te versoberen. Voor de bestaande&#13;
wetgeving zal daarbij het accent vooral moeten liggen bij een onderzoek&#13;
naar de wijze waarop het ingrijpen van de overheid is geregeld. Kunnen&#13;
dezelfde doeleinden met eenvoudiger en overzichtelijker middelen worden&#13;
bereikt? Kunnen de op de samenleving drukkende lasten van die regelingen&#13;
worden verminderd, zonder dat de strekking ervan geweld wordt&#13;
aangedaan? Bestaat er (nog) een evenredigheid tussen de met de wetgeving&#13;
beoogde belangen en de bestuurlijke en handhavingslasten die zij meebrengt?&#13;
Zijn de toepassingsprocedures van de bestaande wetgeving niet te zwaar, is&#13;
zij niet te detaillistisch? Kan in plaats van omslachtige vergunningenstelsels&#13;
niet worden volstaan met algemene normen?&#13;
Bij toekomstige wetgeving zal een meer nauwgezette toetsing moeten&#13;
plaatsvinden van de adequaatheid van het optreden van de wetgever om het&#13;
gestelde beleidsdoel te bereiken. Ook hier dient het evenredigheidsbeginsel&#13;
zwaar te wegen. Bijzondere aandacht zal moeten worden besteed aan de&#13;
interne en externe beleidskosten die nieuwe wetgeving kan meebrengen, en&#13;
aan de handhavingsproblematiek. Het gebrek aan aandacht voor deze&#13;
aspecten heeft tot gevolg dat een enigszins systematisch inzicht in de&#13;
maatschappelijke kosten van de verschillende vormen van overheidsregelingen&#13;
nog ontbreekt31. De ontwikkelingen van een enigszins verantwoord&#13;
toetsingskader daarvoor verdient mijns inziens hoge prioriteit. Deregulering ten behoeve van de landbouw? Naar onder 3 is aangegeven is ook druk&#13;
van de overheidsregelingen op de landbouwondernemer als 'kleine' ondernemer&#13;
aanzienlijk. De verlichting daarvan is alleen te bereiken met een veelomvattende&#13;
aanpak van de dereguleringsoperatie. Daarbij kan dan een bijzonder accent worden&#13;
gelegd op de wetgeving die bijzondere lasten voor het bedrijfsleven te weeg brengt.&#13;
Hier doet zich in zekere zin het spiegelbeeld voor van de argumentatie die ervoor&#13;
pleit ook de landbouwwetgeving bij de deregulering te betrekken: deregulering ten&#13;
behoeve van de landbouw is slechts effectief als het wetgevingsgebied dat wordt&#13;
bestreken voldoende ruim is. Die overweging - zij is voor het welslagen van de dereguleringsoperatie&#13;
essentieel - ligt ook ten grondslag aan de taakomschrijving van&#13;
de Commissie vermindering en vereenvoudiging van overheidsregeling, waarin geen&#13;
wetgevingsgebied van heroverweging wordt uitgezonderd.</content><legacyfootnotes>1.Kamerstukken 17600, hoofdstuk XIV, MvA EK. p.1.&#13;
2.Vergelijk M. Tracy, Agriculture in Western Europe, Challenge and Response, 1880-1980, 2e druk,&#13;
St. Albans 1982, p. 3-123.&#13;
3. Botermerkenwet 1905 (Stb. 1905, 213).&#13;
4. Tracy op. cit. p. 125-153.&#13;
5. Tarwewet 1931 (Stb. 1931, 65), Landbouwcrisiswet (Stb. 1933, 261).&#13;
Vergelijk G. Minderhout, Crisis en crisiswetgeving, in Z. W. Sneller, Geschiedenis van de Nederlandse&#13;
Landbouw, 2e druk, Amsterdam 1951, p. 498-518.&#13;
6. Vergelijk Tracy, op. cit. p. 266-287 en R. Fennell, The Common Agricultural Policy of the European&#13;
Community, St. Albans 1979.&#13;
7. Het beleidsvergelijkend overzicht van Tracy, op. cit., leert dat mogelijke alternatieven voor de communitaire&#13;
marktorganisaties omvangrijke wettelijke maatregelen en een indringende overheidsbe&#13;
moeienis vergen. Vergelijk voor een meer analyserende beschouwing over de mogelijke varianten&#13;
voor het landbouwmarktbeleid. J. en C. Neme, Politiques économiques comparées, Paris 1977, p.&#13;
61-78.&#13;
8.Een summier overzicht van de geldende pseudo-wettelijke regelingen is te vinden in deelrapport 44&#13;
van de Heroverweging Collectieve Uitgaven Kamerstukken 16625, nr. 53, p. 12 en 13.&#13;
9.Zie ook: Wetenschappelijk Raad voor het Regeringsbeleid, Beleidsgerichte toekomstverkenning, deel&#13;
II, 's-Gravenhage 1983, p. 220.&#13;
10.Vergelijk Beleidsnotitie Het land- en tuinbouwbedrijf in de jaren tachtig, Kamerstukken 17600,&#13;
hoofdstuk XIV, nr. 3, p. 95-97.&#13;
11.Enig inzicht in de vervlechting van de overheid en het georganiseerde bedrijfsleven bij de uitvoering van het&#13;
landbouwstructuursbeleid geeft: Organen en rechtspersonen rond de centrale overheid, WRR. serie&#13;
Voorstudies en achtergronden, nr. V35, 's-Gravenhage 1983.&#13;
12.Vergelijk Beleidsgerichte toekomstverkenning, op. cit., p. 231 en 232 en de Beleidsnotitie Het landen&#13;
tuinbouwbedrijf in de jaren tachtig, p. 91 en 92&#13;
13.De cumulatie van vergunningsplichten, de procedures waaraan de afgifte van vergunningen is onderworpen,&#13;
de gebrekkige afstemming van de bestuurlijke bevoegdheden en de onzekerheden over de&#13;
normen waaraan de vergunningsplichtige activiteiten moeten voldoen, zijn centrale aandachtspunten&#13;
in het Actieprogramma Deregulering Ruimtelijke ordenings- en milieuwetgeving, Kamerstukken&#13;
17931, nr. 4&#13;
14.De literatuur over de effecten van overheidsregelingen voor het bedrijfsleven is omvangrijk. Een beknopt,&#13;
vooral op Amerikaanse literatuur gebaseerd overzicht is te vinden in deelrapport nr. 31 van de&#13;
Heroverweging Collectieve Uitgaven. Kamerstukken 16625, nr. 40, p. 4-16.&#13;
15.Vergelijk L.A. Geelhoed, De interveniërende staat 's-Gravenhage 1983.&#13;
16.Het midden- en kleinbedrijf heeft zijn handicaps in dit opzicht trachten te compenseren door een hoge&#13;
organisatiegraad en organisatiediscipline. Het welslagen van de PBO in de sectoren van het bedrijfsleven&#13;
waar dat bedrijf sterk is vertegenwoordigd, valt wellicht mede daaruit te verklaren.&#13;
17.G. Farjat, Droit économique, Paris 1971, passim, ziet hierin één van de oorzaken van de concentratiebeweging in&#13;
het bedrijfsleven. De regulerende staat dwingt het bedrijfsleven tot het vormen van organisatorische eenheden die&#13;
bij machte zijn te reageren op de talrijke interventies van de overheid op de markt. In zijn betoog lijkt hij echter de&#13;
rol van de organisaties van kleinere ondernemers te onderschatten&#13;
IS.Tracy, op. cit. p. 334-342.&#13;
\9.P. Verloren van Themaat, in P.J.G. Kapteijn en P. Verloren van Themaat, Inleiding tot het recht&#13;
van de Europese Gemeenschappen, 3e druk, Deventer 1980, p. 419. 20.R. Barents. De&#13;
jurisprudentie van het Hof van Justitie inzake monetaire compenserende bedragen,&#13;
SEW 1983, p. 239-264. 21.Evenzo: Tracy, op. cit., p.&#13;
331 en Barents, 1. c, p. 244.&#13;
22. Enige indicaties omtrent de mogelijkheden tot produktiviteitsverbetering zijn te vinden in de beleidsnotitie.&#13;
Het land- en tuinbouwbedrijf in de jaren tachtig, l.c. p. 91 en 92. Vergelijk ook Tracy, op.&#13;
cit., p. 322 en Verloren van Themaat, op. cit., p. 403.&#13;
23. Dat was de essentiële zwakke stee in het structuurbeleid van de Gemeenschap zoals dat in de, sedertdien&#13;
herhaaldelijk gewijzigde, richtlijnen 72/159, 72/160 en 72/161 van 17 april 1972 is neergelegd. De consequenties&#13;
daarvan zijn des te ernstiger gebleken, omdat daarnaast het nationale structuurbeleid produktieverhogende effecten&#13;
bleef sorteren.&#13;
24. Vergelijk Tussenbericht Commissie Vereenvoudiging en vermindering van overheidsregelingen, Kamerstukken&#13;
17931, nr. 3, p. 55.&#13;
25. Een recent voorbeeld is te vinden in de Verordening GPF 1982 Appelmoes (Vb. Bo 1982, afl. 19) van&#13;
het Produktschap voor groenten en fruit, waarin is bepaald dat het verhandelen van appelmoes niet&#13;
is toegestaan, indien op de verpakkingseenheid de naam van een appelras is aangegeven, dan wel op&#13;
een andere wijze naar een bepaald appelras is verwezen. Overigens vormt dit produkt reeds het object&#13;
van een andere regeling (het Jam- en Geconserveerde Vruchtenbesluit 1979).&#13;
26. Dat is het kernbezwaar tegen het zonder meer van toepassing verklaren van landbouwkwaliteitsbesluiten&#13;
op van elders uit de EEG afkomstige landbouwprodukten.&#13;
27. In het Actieprogramma Deregulering ruimtelijke ordenings- en milieuwetgeving, p. 5, wordt tegen dit&#13;
denkbeeld uitdrukkelijk stelling genomen.&#13;
28. L. Thurow, The Zero-Sum Society, New York 1980, p. 129-153.&#13;
29. Vergelijk ook M. Olson, The Rise and Decline of Nations, New Haven 1982, p. 36-75.&#13;
30. Vergelijk Tussenbericht Commissie vereenvoudiging en vermindering van wetgeving, p. 10-14.&#13;
31. In de Verenigde Staten is al wel wetenschappelijk onderzoek verricht naar de effecten en neven&#13;
effecten van de verschillende soorten overheidsinterventies die in wetgeving vervat kunnen zijn. Be&#13;
langrijk is het werk van B.M. Mitnick, The Political Economy of Regulation, New York 1980.&#13;
</legacyfootnotes><footnotes><footnote/></footnotes><auteurs>Mr. L.A. Geelhoed</auteurs><published>1983-10-01 00:00:00</published><modified>1983-10-01 00:00:00</modified><editiondate>1983-10-01</editiondate><htmlpath>https://denhollander.info/artikel/6447</htmlpath></article>
</articles></edition>