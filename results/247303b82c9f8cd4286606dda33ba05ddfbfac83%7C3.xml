<edition><articles><article><jaar>1986</jaar><naam>Tijdschrift voor Agrarisch Recht</naam><uitgave>2</uitgave><aflevering>2</aflevering><searchword>TvAR 2/1986</searchword><id>6350</id><udhid>UDH:TvAR/6350</udhid><titel>Communicatiestoornissen tussen verpachter en pachter bij de pachtopzegging, ofwel: nieuwe ontwikkelingen rond de aangetekende brief van art. 36 Pw</titel><searchwords><searchword>TvAR 2/1986</searchword><searchword>UDH:TvAR/6350</searchword></searchwords><attachments><attachment><name>1986_nr 2_Artikel_Hoopen.pdf</name><extention>pdf</extention><url>https://denhollander.info/download/6132/ci</url></attachment></attachments><inleiding>INLEIDING&#13;
In De Pacht van mei 1978 en oktober 1979 verscheen onder de titel 'Enige aantekeningen&#13;
bij een niet-aangetekende brief' en 'Enige aantekeningen bij een aangetekende&#13;
brief' een tweetal artikelen van de hand van Ph.A.N. Houwing, waarin de aandacht&#13;
werd gevestigd op recente jurisprudentie van de Pachtkamer van het Hof te&#13;
Arnhem inzake de aangetekende brief van art. 36 Pw. De in eerstgenoemde publicatie&#13;
behandelde beschikking van onze hoogste pachtrechter betrof een opzeggingsbrief,&#13;
die door de verpachter niet-aangetekend was verzonden. In het tweede artikel&#13;
stond centraal een beschikking omtrent een weliswaar aangetekend verzonden, maar&#13;
door de echtgenote van de pachter geweigerde kennisgeving van opzegging.1&#13;
Ook na 1979 is de Pachtkamer van het Hof geconfronteerd met opzeggingsproblemen&#13;
tussen verpachter en pachter. Om gevallen van vormverzuim ging het hier niet;&#13;
die zullen in het onderstaande dan ook, onder verwijzing naar Houwings aantekeningen&#13;
bij een niet-aangetekende brief, buiten beschouwing blijven. Inzet van de gevoerde&#13;
procedures vormde telkens de vraag of een aangetekende pachtopzeggingsbrief,&#13;
welke de geadresseerde - de pachter - niet heeft bereikt, kan worden aangemerkt&#13;
als een rechtsgeldige kennisgeving in de zin van art. 36 lid 2 Pw. Deze vraag&#13;
en de wijze, waarop zij door het Hof is beantwoord, zal door mij worden bezien,&#13;
waarbij tevens zal worden getracht enige algemene richtlijnen aan te geven voor de&#13;
oplossing van de diverse communicatiegeschillen, die in het verband van de pachtopzegging&#13;
kunnen ontstaan. Eerst volgt evenwel, ter verkenning van de achtergrond&#13;
waartegen het onderhavige vraagstuk dient te worden geplaatst, een schets van het&#13;
wettelijke systeem van pachtverlenging. Het is immers binnen dit systeem, dat aan&#13;
de betreffende aangetekende brief een functie is toegekend.&#13;
ART. 36 PW&#13;
Uitgangspunt van de huidige Pachtwet is, dat een pachtovereenkomst, die voor ten&#13;
minste de wettelijke duur van twaalf jaren (hoeve) of zes jaren (los land) geldt, telkens van rechtswege met zes jaren wordt verlengd, tenzij één van partijen - dit zal&#13;
doorgaans de verpachter zijn - aan de wederpartij heeft kennisgegeven verlenging&#13;
niet te wensen (art. 36 lid 1 en 2 Pw). Het beoogde rechtsgevolg - voorkoming van&#13;
verlenging van rechtswege - heeft de kennisgeving van de verpachter of pachter&#13;
volgens de bedoeling van de wetgever alleen dan, indien zij:&#13;
- tijdig is geschied, dat wil zeggen maximaal drie jaren en minimaal één jaar of,&#13;
in bijzondere gevallen, uiterlijk zes maanden vóór het einde van de lopende&#13;
pachtovereenkomst, en&#13;
- op de voorgeschreven wijze is gedaan, dat wil zeggen bij deurwaardersexploit of&#13;
aangetekende brief.2&#13;
Verhindert een dergelijke kennisgeving verlenging van rechtswege, aan verlenging&#13;
staat zij, althans wanneer zij door de verpachter wordt gedaan, niet zonder meer in&#13;
de weg: in art. 36 lid 3 Pw wordt aan de pachter de bevoegdheid toegekend om op&#13;
zijn beurt aan de Pachtkamer (van het Kantongerecht) te verzoeken de pachtovereenkomst&#13;
te verlengen. De Pachtkamer beslist, wanneer een dergelijk verzoek wordt&#13;
gedaan, aan de hand van de in de art. 38-43 Pw neergelegde criteria of voor verlenging&#13;
al dan niet plaats is.&#13;
Het is dus in eerste instantie aan de pachter om het hem toegekende continuatie-&#13;
'recht' door middel van het indienen van een verlengingsverzoek te effectueren.&#13;
Daartoe wordt hem, zo blijkt uit het derde lid van art. 36 Pw, slechts een korte termijn&#13;
gegund: één maand, te rekenen vanaf de datum van ontvangst van de kennisgeving&#13;
van de verpachter.3 Met het woord 'ontvangst' lijkt de wetgever tweeërlei&#13;
tot uitdrukking te hebben willen brengen. Vooreerst, dat ook voor de pachtopzegging,&#13;
als wilsverklaring, geldt dat zij aan mededeling onderworpen is. Dat wil zeggen&#13;
dat zij, om het beoogde rechtsgevolg te hebben, tot de wederpartij (de pachter) gericht&#13;
moet zijn. Voorts, dat het de pachter zelf is die het afschrift van het exploit&#13;
of de aangetekende opzeggingsbrief in handen dient te hebben gekregen.4 In het&#13;
tweede lid van art. 36 Pw lijkt de zinsnede 'aan de wederpartij heeft kennisgegeven'&#13;
een zelfde bedoeling te verwoorden. Zolang de mededeling, houdende opzegging, de&#13;
andere partij niet heeft bereikt, kan immers niet van een 'aan die andere partij kennisgegeven&#13;
hebben' worden gesproken.&#13;
Onder andere tot meerdere zekerheid, dat de kennisgeving van opzegging inderdaad&#13;
door de wederpartij wordt ontvangen, is het vereiste van een deurwaardersexploit&#13;
of een aangetekende brief in de wet opgenomen.5 Dit blijkt evenwel een veilig opzeggingsverkeer niet te kunnen waarborgen. Getuige de jurisprudentie komen&#13;
ongelukken vooral voor, wanneer de aangetekende brief als communicatiemiddel&#13;
wordt gekozen.&#13;
Het exploit heeft op het terrein van de pacht nog geen gepubliceerde jurisprudentie&#13;
van de Pachtkamer van Hof Arnhem opgeleverd. Het is dan ook op een ander,&#13;
zij het aanverwant, terrein van het recht, te weten dat van de huur, waar men een&#13;
uitspraak kan vinden die op deze laatste kennisgevingsmethode betrekking heeft en&#13;
die hier enige aandacht verdient. In het arrest van HR 27 november 19816 werd&#13;
overwogen dat een deurwaardersexploit, dat overeenkomstig de wettelijke eisen is&#13;
uitgebracht, een rechtsgeldige opzegging teweeg brengt, ook al heeft het afschrift er&#13;
van de op te zeggen partij niet bereikt. Op grond van dit arrest kan men gevoeglijk&#13;
ook ten aanzien van art. 36 Pw het standpunt innemen dat het ontvangstvereiste,&#13;
zoals dat in dit artikel ogenschijnlijk gelijkelijk voor de opzegging per exploit en per&#13;
aangetekende brief ligt besloten, voor de opzegging per exploit slechts inhoudt dat&#13;
aan het betekeningsvoorschrift van art. 2 Rv dient te worden voldaan. Dit betekent&#13;
dat een verpachter, die zo min mogelijk risico wil lopen dat zijn opzegging niet het&#13;
beoogde rechtsgevolg zal hebben, er verstandig aan doet de deurwaarder in te schakelen.&#13;
Hoewel het arrest van HR 22 juli 19767 illustreert dat ook deurwaarders&#13;
fouten kunnen maken, kan toch wel gezegd worden dat de kans daarop in het algemeen&#13;
gering is. Het gevaar dat de kennisgeving achteraf nietig blijkt te zijn vanwege&#13;
het feit dat zij de pachter niet heeft bereikt, wordt in ieder geval vrijwel geëlimineerd.&#13;
Biedt het deurwaardersexploit dus enerzijds aan degene die wenst op te zeggen een&#13;
grote mate van zekerheid dat zijn kennisgeving als rechtsgeldig gedaan zal worden&#13;
aangemerkt, anderzijds kan het aan diens wederpartij een 'rechtszekere' positie niet&#13;
garanderen. Ook zonder dat zij van de opzegging kennis heeft gekregen, kan voor&#13;
laatstgenoemde immers de termijn van art. 36 lid 3 Pw beginnen te lopen.8 </inleiding><content>Ontvangst van de kennisgeving als voorwaarde voor de geldigheid van de opzegging&#13;
Wanneer per aangetekende brief wordt opgezegd, vindt art. 2 Rv geen toepassing.&#13;
Men kan zich daarom afvragen of voor verpachters, die dit voor hen wellicht meest&#13;
voor de hand liggende communicatiemiddel kiezen, wèl onverkort geldt hetgeen in lid 2 en 3 van art. 36 Pw wordt bepaald. Dus of zij pas dan hebben kennisgegeven&#13;
(opgezegd), wanneer hun pachter de opzeggingsbrief heeft ontvangen en&#13;
pas dan de termijn begint, waarbinnen deze om verlenging kan verzoeken.&#13;
Dat deze vraag niet zonder betekenis is zal duidelijk zijn wanneer men bedenkt,&#13;
dat voor zowel de pachter als de verpachter doorgaans grote belangen zullen zijn&#13;
betrokken bij een verlenging, respectievelijk beëindiging van het pachtcontract.&#13;
Niettemin zou de kwestie niet zó belangrijk zijn geweest, indien aangetekende stukken&#13;
slechts zouden mogen worden uitgereikt aan de geadresseerde, i.c. de pachter&#13;
(ontvangstproblemen zouden zich dan nauwelijks voordoen). Dit is echter in tweeërlei&#13;
opzicht niet het geval. In de eerste plaats mogen aangetekende stukken blijkens&#13;
art. 52 Postbeschikking 1980 niet alleen worden uitgereikt aan de geadresseerde,&#13;
maar ook aan diens gemachtigde of aan een volwassen huisgenoot, dienstpersoneel&#13;
uitgezonderd. In de tweede plaats zal de postbode soms in het geheel niet kunnen&#13;
uitreiken, namelijk wanneer hij niemand aantreft. Hij zal ten huize van de geadresseerde&#13;
dan een 'bericht van aankomst poststuk' moeten achterlaten.&#13;
Een nog betrekkelijk eenvoudig en langzamerhand welhaast klassiek geval waarin&#13;
de hier bedoelde vraag aan de orde komt, is dat van de pachter die, geconfronteerd&#13;
met de postbode, de bui voelt hangen en de brief weigert onder het motto: 'Geen&#13;
nieuws is goed nieuws.' Hoewel de pachter de brief dan niet ontvangt, heeft het Hof&#13;
getuige zijn standaardarrest van 10 oktober 19669 geen enkele moeite deze vorm&#13;
van struisvogelpolitiek te veroordelen: de kennisgeving geldt als gedaan. Zou men&#13;
daar anders over denken, dan zou de gehele regeling van art. 36 Pw op losse schroeven&#13;
komen te staan. Ofschoon deze oplossing niet geheel met de wettekst in overeenstemming&#13;
is te brengen, zal ieder zich hier wel mee kunnen verenigen. Dat de verpachter&#13;
(indien nog mogelijk) geen nieuwe poging heeft gedaan om zijn pachter van&#13;
zijn wens tot pachtopzegging in kennis te stellen, doet aan dit resultaat niet af. Van&#13;
de verpachter, die zijn brief terugkrijgt met de aantekening 'Geweigerd' en die dus&#13;
weet waarom deze zijn pachter niet heeft bereikt, mag men mijns inziens niet verwachten&#13;
dat hij een nieuwe actie inzet. De opzegging, te beschouwen als uitvoering&#13;
van het contract10, wordt beheerst door de goede trouw, welke niet alleen de verpachter&#13;
regardeert, maar óók de pachter.&#13;
Moeilijker wordt het wanneer de wilsuiting van de verpachter om andere reden&#13;
niet in de bestemde handen is gekomen. Hoe bij voorbeeld te oordelen over een door&#13;
de echtgenote van de pachter in ontvangst genomen, maar door haar niet aan haar&#13;
man overhandigde opzeggingsbrief: kan die een rechtsgeldige opzegging teweeg&#13;
brengen? En wat te denken van het geval waarin de pachter de aangetekend verzonden&#13;
kennisgeving niet ontvangt, omdat de postbode hem niet thuis aantreft en hij&#13;
de brief om wat voor reden dan ook niet bij het postkantoor afhaalt? Men stuit in&#13;
dit soort gevallen al gauw op de vraag of de tekst van art. 36 lid 2 en 3 Pw strikt&#13;
dient te worden geïnterpreteerd dan wel of zij ruimte laat voor toepassing van uit&#13;
het algemene (overeenkomsten)recht afkomstige regels, op grond van welke men er toe zou kunnen besluiten soms toch rechtsgevolg toe te kennen aan dergelijke 'verongelukte'&#13;
wilsverklaringen.&#13;
Houwing kende in 1979 in zijn aantekeningen bij een aangetekende brief veel gewicht&#13;
toe aan de woorden 'heeft kennisgegeven' en 'ontvangst'. Deze laten zich, aldus&#13;
zijn redenering, niet anders uitleggen dan dat de kennisgeving van de verpachter&#13;
niet als gedaan geldt, zolang zij niet door de pachter is ontvangen. Zijn opvatting&#13;
leek in 1980 te zijn overgenomen door de Pachtkamer van het Arnhemse Hof. De&#13;
beschikking van het Hof, waarop ik hier doel, zal ik als beginpunt nemen van een&#13;
korte tocht langs de jurisprudentie, die op de betreffende vraag betrekking heeft.&#13;
De (ontwikkeling in de) jurisprudentie van het Hof&#13;
Aanleiding tot de uitspraak van 14 juli 1980", waarin het Hof het voetspoor van&#13;
Houwing volgde, was een aangetekend verzonden opzeggingsbrief, die door de postbode&#13;
in handen pachters echtgenote werd gesteld. Van 'in veilige handen' bleek men&#13;
achteraf niet te kunnen spreken: de pachter kreeg het betreffende schrijven niet in&#13;
zijn bezit en evenmin vernam hij op andere wijze de inhoud er van. Zijn verweer,&#13;
dat hier geen sprake was geweest van een geldige kennisgeving, werd in hoger beroep&#13;
gehonoreerd. Strekking van de regeling zoals neergelegd in art. 36 Pw is, aldus het&#13;
Hof, dat de pachter de kennisgeving ontvangt en gezien die strekking draagt de verpachter&#13;
- bijzondere gevallen als bij voorbeeld een weigering door de pachter van&#13;
de brief daargelaten - het risico dat de kennisgeving aan de pachter zelf geschiedt&#13;
en door deze wordt ontvangen. De gedupeerde verpachter zag de pachtovereenkomst&#13;
met zes jaren verlengd nu hij, niet op de hoogte met de communicatiestoornis,&#13;
met één brief dacht te kunnen volstaan. Voor hem kwam de door het Hof met&#13;
zovele woorden gegeven tip, dat een aangetekende brief ook zodanig kan worden&#13;
verzonden dat uitreiking aan de geadresseerde zelf wordt gewaarborgd (te weten&#13;
'met bericht van ontvangst'12), te laat.13 De uitspraak van het Hof bevredigt niet,&#13;
omdat chicanes aan de zijde van de pachter niet uitgesloten zijn. Zeer wel mogelijk&#13;
is immers dat de echtgenote, die om de woorden van het Hof te gebruiken 'in de&#13;
landbouw in het algemeen geacht kan worden samen met de man de belangen van&#13;
het bedrijf te behartigen', die belangen ook in zoverre 'behartigt' dat zij volgens afspraak&#13;
met haar man de brief achterhoudt.&#13;
Een naar mijn mening juiste weg sloeg het Hof twee jaren later in toen het, kennelijk&#13;
gevoeliger voor het zoeven gesignaleerde gevaar van onregelmatigheden ten huize&#13;
van de pachter, aansluiting zocht bij art. 3.2.4 lid 3 NBW. De koerswijziging vond plaats in een ongepubliceerde beschikking van 13 september 1982. Het ging om&#13;
het volgende geval. De verpachter zegde, om verlenging van rechtswege per 15 oktober&#13;
1982 te voorkomen, aan zijn pachter de pachtovereenkomst op bij een aangetekend&#13;
verzonden brief, gedateerd 24 september 1981. Deze brief werd op 28 september&#13;
1981 door de PTT uitgereikt aan pachters echtgenote, die op de bestellijst voor&#13;
de ontvangst tekende. De pachter diende weliswaar een verlengingsverzoek in, maar&#13;
deed dat pas eind december 1981. Ter verklaring van die late reactie voerde hij een&#13;
aantal omstandigheden aan die - licht gezegd - niet uitmuntten door geloofwaardigheid.&#13;
Zijn vrouw had, zo luidde zijn betoog, de betreffende brief niet dadelijk&#13;
aan hem overhandigd, maar deze in een kast gelegd die in verband met een brandje&#13;
in de keuken van de boerderij op de gang was geplaatst. Tegen Kerstmis 1981 had&#13;
hij, op zoek naar een rekening, de vergeten brief daarin ongeopend aangetroffen.&#13;
Bovendien had hij op 1 oktober 1981 een ongeluk gekregen.&#13;
De Pachtkamer van het Kantongerecht te Sittard bleek niet bereid om op grond&#13;
van dit verweer aan de in de brief vervatte kennisgeving rechtsgevolg te ontzeggen;&#13;
zij verklaarde de pachter niet-ontvankelijk in zijn te laat ingediende verlengingsverzoek.&#13;
Een opmerkelijke beslissing! Nu de brief niet, althans niet tijdig, was ontvangen,&#13;
had men in het licht van de uitspraak van het Hof uit 1980 een andere uitkomst&#13;
verwacht. Toen hij uiteraard in hoger beroep zijn geluk beproefde, kreeg de pachter&#13;
opnieuw een - nóg meer opmerkelijke - nul op zijn request. Het Hof sanctioneerde&#13;
het oordeel van de Pachtkamer op grond van onder meer de volgende twee overwegingen,&#13;
waarvan de tweede door haar formulering haar wettelijke herkomst -&#13;
art. 3.2.4 lid 3 NBW - verraadt:&#13;
'Overwegende dat, ook indien zou worden uitgegaan van de - niet vaststaande&#13;
- feitelijke lezing van appellant, het er toch voor gehouden moet worden dat de&#13;
kennisgeving van geen verdere verlenging te dezen geldig is geschied en het verzoek&#13;
om verlenging niet tijdig is ingediend;&#13;
Overwegende immers dat de omstandigheden waarop appellant zich heeft beroepen&#13;
beschouwd dienen te worden als hem persoonlijk betreffende omstandigheden die&#13;
rechtvaardigen dat hij het nadeel draagt dat de brief houdende de kennisgeving van&#13;
niet verdere verlenging hem niet tijdig heeft bereikt.'&#13;
Art. 3.2.4 lid 3 NBW bevat de hoofdregel dat een verklaring de geadresseerde&#13;
moet hebben bereikt (zie noot 4). Het geeft voorts aan dat een verklaring, die de&#13;
geadresseerde niet of niet tijdig heeft bereikt, toch haar werking heeft, indien dit niet&#13;
of niet tijdig bereiken het gevolg is van:&#13;
- zijn eigen handeling;&#13;
- een handeling van personen voor wie hij aansprakelijk is, of van&#13;
- andere omstandigheden die zijn persoon betreffen en rechtvaardigen dat hij het&#13;
nadeel draagt.&#13;
Door het laatste, de 'andere omstandigheden', liet het Hof zich leiden. Het aanvaardde&#13;
daarmee een genuanceerde toepassing van het blijkens de tekst van art. 36&#13;
Pw ongenuanceerde ontvangst-vereiste. Toepassing van het beginsel van art. 3.2.4&#13;
lid 3 NBW was in het onderhavige geval niet zo moeilijk en de rechtvaardigheid er&#13;
van ligt voor de hand. Niet alleen, omdat de door de pachter naar voren gebrachte&#13;
(niet bewezen) oorzaken duidelijk tot zijn risicosfeer gerekend kunnen worden, maar ook omdat de brief was uitgereikt en dus niet bij de verpachter retour kwam.&#13;
Laatstgenoemde wist daardoor niet dat er aan de andere zijde iets mis was gegaan.&#13;
Anders lag dit in het 'melkbus-geval', waaromtrent door het Hof op 4 mei 1983 uitspraak&#13;
werd gedaan.14 Ik zal beginnen met de feiten daarvan weer te geven.&#13;
Op 20 april 1982 werd door de verpachter een aangetekende brief verzonden,&#13;
waarin hij de behoudens verlenging op 30 april 1984 eindigende pachtovereenkomst&#13;
opzegde. Toen de betreffende brief op 22 april door de postbode op het woonadres&#13;
van de pachter werd aangeboden, bleek daar niemand thuis te zijn. Er werd daarom&#13;
- conform de voor deze situatie geldende voorschriften van de PTT - een bericht&#13;
van aankomst poststuk (kennisgeving) achtergelaten, dat gedeponeerd werd in een&#13;
als brievenbus fungerende melkbus zonder deksel. Een dergelijke kennisgeving vermeldt&#13;
onder andere dat het aangetekende stuk op de dag van de (mislukte) aanbieding&#13;
en gedurende de eerstvolgende drie weken op het aangegeven postkantoor kan&#13;
worden afgehaald.15 Op 4 mei 1982 werd een duplicaat-kennisgeving aan de pachter&#13;
verstuurd. De PTT pleegt dat formulier toe te zenden wanneer het aangetekende&#13;
stuk niet binnen twee dagen is afgehaald. In casu was men daarmee rijkelijk laat,&#13;
maar dat is hier verder niet van belang. Wèl van betekenis is, dat ook na die tweede&#13;
kennisgeving geen gang naar het postkantoor werd gemaakt, zodat de brief op 11&#13;
mei 1982 aan de verpachter werd geretourneerd met de aantekening 'Niet afgehaald'.&#13;
Voor laatstgenoemde was dit reden om de deurwaarder in te schakelen. Op&#13;
18 mei 1982 werd de kennisgeving van opzegging aan de echtgenote van de pachter&#13;
betekend en binnen een maand daarna - te weten op 16 juni 1982 - diende de&#13;
pachter een verzoek tot verlenging van de pachtovereenkomst in. Tijdig derhalve,&#13;
wanneer men let op de datum van betekening. Duidelijk te laat echter, wanneer de&#13;
aangetekende brief uitgangspunt is. Het zal intussen wel duidelijk zijn welke vraag&#13;
aan het Hof ter beantwoording werd voorgelegd: die naar de ontvankelijkheid van&#13;
het verlengingsverzoek en daarmede tevens die naar de werking van de niet aangekomen&#13;
opzeggingsbrief. Wat deze kwestie zo bijzonder maakte, was de bijzondere&#13;
(brieven)bus: naar zeggen van de pachter waren de twee door de PTT daarin gedeponeerde&#13;
kennisgevingen daaruit gewaaid. Door de betrokken postbode - als getuige&#13;
gehoord - werd de mogelijkheid van dergelijke escapades van in de bus geworpen&#13;
poststukken bevestigd. De conclusie van het Hof was, dat de brief niet de beoogde&#13;
werking had gehad. Hoewel ik mij met dit resultaat kan verenigen, valt op de motivering&#13;
ervan, zoals ik nog zal aangeven (blz. 61/62), naar mijn mening wel het een en&#13;
ander aan te merken. Overigens blijkt ook uit deze gepubliceerde beschikking, dat&#13;
het Hof art. 3.2.4 lid 3 NBW een rol laat spelen bij de beantwoording van de vraag,&#13;
of aan een niet-ontvangen opzeggingsbrief rechtsgevolg kan worden toegekend.&#13;
Een (voorlopig) laatste uitspraak, waarin perikelen rondom de aangetekende brief&#13;
aan de orde kwamen, vormt de beschikking van het Hof d.d. 8 november 1983.'6&#13;
Het bleek hier niet een gewone aangetekende brief te zijn die de tussenkomst van&#13;
de pachtrechter noodzakelijk maakte, maar één welke door de verpachter was verzonden (op 13 oktober 1982) met een verzoek om een bericht van ontvangst. Onzekerheid&#13;
omtrent de ontvangst door de pachter, die aanvoerde de brief niet in oktober&#13;
1982 te hebben ontvangen, maar deze op een later tijdstip - omstreeks eind december&#13;
1982 - wel thuis in een dressoirlade te hebben aangetroffen, alsook onduidelijkheden&#13;
omtrent mogelijke fouten aan de zijde van de PTT, maakten dat het&#13;
Hof in de onderhavige beschikking slechts kon volstaan met het geven van een bewijsopdracht&#13;
in de vorm van een getuigenverhoor en het overleggen door de raadsman&#13;
van de verpachter van het bericht van ontvangst (ook wel 'rode kaart'&#13;
genoemd).&#13;
De opzegging en de positie van de pachter en van de verpachter nader bezien&#13;
De regeling van art. 36 lid 2 en 3 Pw is er op gericht om zoveel mogelijk te waarborgen&#13;
dat door tussenkomst van de rechter de belangen van de verpachter bij pachtbeëindiging&#13;
en die van de pachter bij pachtverlenging worden afgewogen. Om dit&#13;
doel - het tot stand komen van een billijke oplossing door de rechter - te kunnen&#13;
bereiken, is het noodzakelijk dat de kennisgeving van opzegging bij de pachter aankomt&#13;
(en dat laatstgenoemde vervolgens daarop reageert). Hiertoe bevat het tweede&#13;
lid van art. 36 Pw het voorschrift van een deurwaardersexploit of een aangetekende&#13;
brief. Door dit voorschrift krijgt de opzegging een min of meer technisch karakter:&#13;
de verpachter dient zijn wilsverklaring op een bepaalde manier over te brengen aan&#13;
de pachter. Toch is het opzeggingsgebeuren een minder technisch en star geheel dan&#13;
zoeven misschien werd gesuggereerd: het blijft een aangelegenheid tussen personen&#13;
en wel tussen personen, die tot elkaar in een bepaalde relatie staan, welke wordt beheerst&#13;
door de goede trouw. Met andere woorden: men kan de opzegging, ook al&#13;
betreft zij een zelfstandige eenzijdige rechtshandeling, niet los zien van de contractuele&#13;
verhouding ter (mogelijke) beëindiging waarvan zij dient. Op grond van die&#13;
contractsband mag men naar mijn mening van partijen verwachten dat zij zich zo&#13;
gedragen dat er inderdaad een billijke oplossing door de rechter kan komen. Behalve&#13;
aan het actief medewerken aan het tot stand komen van een rechtsgeldige opzegging&#13;
zou men hierbij kunnen denken aan het niet verhinderen dan wel tegenwerken dat er&#13;
rechtsgeldig wordt opgezegd. Bij het eerste, de positieve bijdrage, gaan de gedachten&#13;
automatisch uit naar de verpachter, bij het tweede, de negatief geformuleerde bijdrage,&#13;
naar de pachter.&#13;
Om nadere inhoud te geven aan het op zich weinig houvast biedende criterium&#13;
'zich zo gedragen', zou ik aan de hand van een aantal aan de jurisprudentie ontleende&#13;
voorbeelden willen aangeven in hoeverre men van hen beiden, verpachter en&#13;
pachter (of van personen uit hun omgeving), enige medewerking mag verlangen en&#13;
welke invloed het ontbreken daarvan naar mijn mening zal dienen te hebben op de&#13;
beoordeling van de verschillende opzeggingsproblemen.&#13;
Laat ik beginnen met het reeds ter sprake gekomen geval van de pachter die weigert&#13;
een aangetekende opzeggingsbrief in ontvangst te nemen. Weigeren is een typisch&#13;
voorbeeld van een gedrag dat, gelet op de onderliggende contractuele verhouding,&#13;
niet kan worden aanvaard, nog afgezien daarvan dat het is aan te merken als een eigen handeling in de zin van art. 3.2.4 lid 3 NBW. De verpachter, die zijn brief&#13;
als 'Geweigerd' terugontvangt en die dus weet om welke reden deze zijn wederpartij&#13;
niet heeft bereikt, mag er ook zonder nieuwe stappen te ondernemen in beginsel op&#13;
rekenen, dat geldig is opgezegd.&#13;
In het verlengde van (actief) weigeren ligt het bewust niet afhalen van de aangetekende&#13;
brief na de ontvangst van een bericht van aankomst poststuk ('passief'&#13;
weigeren). Een dergelijk geval werd berecht door Rb Maastricht 21 juni 1979.17&#13;
Het ging hier niet om een pachter, maar om een huurder (gastarbeider). Deze was&#13;
in reactie op de ontvangst van het bericht van aankomst wel naar het postkantoor&#13;
gegaan, maar had de voor hem bestemde aangetekende brief niet meegenomen toen&#13;
de loketbeambte hem niet kon uitleggen wat er van hem vereist werd. Met welke&#13;
aanduiding de verhuurder zijn brief retour kreeg, weet ik niet. De Rechtbank oordeelde&#13;
in ieder geval, dat het niet meenemen voor risico van de huurder behoorde&#13;
te komen, nu dit aan een weigering gelijk stond.&#13;
Hoe te beslissen in een geval, waarin op de kennisgeving van de PTT in het geheel&#13;
niet is gereageerd? Aan de ene kant staat ook hier iets dat op weigeren lijkt, aan&#13;
de andere kant verschaft de op de teruggezonden brief voorkomende aanduiding&#13;
'Niet afgehaald' geen informatie over de reden van het niet afhalen. Hier komt het&#13;
bijzondere van de aangetekende brief tot uiting: de verzender weet dat de brief zijn&#13;
bestemming niet heeft bereikt, maar niet wat de oorzaak daarvan is. Hij kan in beginsel&#13;
nog een keer proberen de geadresseerde te bereiken, waarbij hem, om bij de&#13;
pacht- en huuropzegging te blijven, ook nog een ander kennisgevingsmiddel ten&#13;
dienste staat: het deurwaardersexploit. Moet hij dit ook proberen? Hier is naar mijn&#13;
mening van belang, dat het opzeggen binnen de contractuele relatie gebeurt en niet&#13;
een op zichzelf staande, technische handeling is. De verpachter/verhuurder mag&#13;
mijns inziens niet stilzitten, maar dient daarentegen de nodige actie te ondernemen&#13;
om het resultaat waar juist hij belang bij heeft te bereiken, te weten dat zijn wederpartij&#13;
van zijn wil tot opzegging kennis krijgt. Aldus ook Rb Maastricht 7 juni&#13;
197918, toen zij te oordelen kreeg over een soortgelijk geval als het hiervoor genoemde,&#13;
dat door haar twee weken later werd beslist (in andere samenstelling en op&#13;
andere wijze). Overwogen werd, dat een opzeggende partij, die weet dat haar opzegging&#13;
per aangetekende brief de huurder niet heeft bereikt, voor een rechtsgeldige opzegging&#13;
daarmee niet kan volstaan zonder ook de tweede door de wet genoemde methode&#13;
- opzegging per deurwaardersexploit - te hebben beproefd. In zijn noot onder&#13;
het betreffende vonnis geeft Abas als rechtsgrond hiervoor aan de goede trouw&#13;
van art. 1374 lid 3 BW.19&#13;
Rekening houdend met deze aldus ook op de opzegging betrokken norm, kan men&#13;
bij de motivering van het Hof in het melkbus-geval, dat eveneens een niet-afgehaalde&#13;
brief betrof, zeker een kanttekening plaatsen. Het Hof kwam tot de conclusie dat de aangetekend verzonden kennisgeving niet de in art. 36 lid 2 en 3 Pw bedoelde&#13;
werking had gehad, omdat niet met zekerheid was gebleken van enige omstandigheid&#13;
met betrekking tot de pachter zelf waaraan te wijten zou zijn dat hij het aangetekende&#13;
stuk niet had ontvangen en die zou meebrengen dat eventuele gevolgen voor&#13;
zijn rekening behoorden te komen. Hieruit lijkt men te kunnen afleiden dat indien&#13;
wèl enige aan de pachter toe te rekenen omstandigheid zou zijn komen vast te staan,&#13;
bij voorbeeld een bewust niet afhalen van de brief, volgens het Hof wèl van een&#13;
rechtsgeldige opzegging zou kunnen worden gesproken, ongeacht de vraag of de verpachter&#13;
een nieuwe poging om op te zeggen heeft gedaan. Met dit laatste, het toekennen&#13;
van een overheersende rol aan art. 3.2.4 lid 3 NBW zonder met een tweede&#13;
opzeggingsmogelijkheid rekening te houden, kan ik mij niet verenigen. Ik verschil&#13;
dan ook in tweeërlei opzicht van mening met het Hof.&#13;
In de eerste plaats wordt in de overweging, dat niet met zekerheid was gebleken&#13;
van enige aan de pachter toe te rekenen omstandigheid, gesuggereerd dat het opzettelijk&#13;
niet afhalen van de brief wel voor risico van de pachter zou komen, maar het&#13;
gebruik van een volstrekt ondeugdelijke brievenbus niet. Dit lijkt mij niet juist. Wie&#13;
een melkbus - bestemd èn geconstrueerd om melk, maar niet om brieven te ontvangen&#13;
- als brievenbus gebruikt, schept min of meer bewust het gevaar dat belangrijke&#13;
stukken hem niet bereiken. Weliswaar is dit niet zo sterk toe te rekenen als het&#13;
met opzet weigeren een op het postkantoor bewaarde aangetekende brief af te halen,&#13;
maar voldoende om het krachtens art. 3.2.4 lid 3 NBW voor zijn rekening te laten&#13;
komen. In casu behoefde de betrokken pachter niettemin niet de dupe te worden,&#13;
omdat de verpachter, wetend dat zijn brief niet was overgekomen, een nieuwe poging&#13;
tot opzegging diende te doen (en inderdaad ook deed).&#13;
In de tweede plaats mag de verpachter, anders dan het Hof impliciet stelt, ook als&#13;
de pachter de brief bewust niet afhaalt er niet zonder meer op vertrouwen dat de&#13;
verlenging van rechtswege geen doorgang zal vinden. De op de retour gekomen brief&#13;
voorkomende aantekening 'Niet afgehaald' (of 'Onbestelbaar') leidt er immers toe&#13;
dat hij weet dat zijn pachter van zijn wens tot opzegging geen kennis heeft genomen.&#13;
Juridisch vertaald: zowel in de situatie van het melkbus-geval als in die waarin bewust&#13;
niet is afgehaald, is in technische zin (anticiperend toepassing gevend aan art.&#13;
3.2.4 lid 3 NBW) geldig opgezegd. Gelet op de contractuele verhouding tussen de&#13;
pachter en de verpachter komt de verpachter daarop evenwel geen beroep toe, indien&#13;
het voor hem mogelijk is om nogmaals op te zeggen. De omstandigheid dat intussen&#13;
de in art. 36 lid 2 Pw bedoelde opzegtermijn voorbij is, maakt naar mijn opvatting&#13;
niet dat zo'n tweede mogelijkheid niet meer bestaat: een niet afgehaalde of onbestelbare&#13;
kennisgeving kan mijns inziens worden aangemerkt als een bijzonder geval in&#13;
de zin het van tweede lid van art. 36 Pw. De verpachter blijft niettemin het risico&#13;
van een termijnoverschrijding lopen, nu door het Hof tot nu toe een zeer beperkte&#13;
uitleg is gegeven aan het begrip 'bijzondere gevallen'.20 Wanneer de tweede kennisgeving&#13;
te laat blijkt te zijn, belet de goede trouw naar mijn mening een beroep op&#13;
de eerste niet. Laat ik ten slotte een wellicht wat extreem voorbeeld geven van een geval, waarin&#13;
een extra inspanning aan de zijde van de verpachter - in de vorm van een tweede&#13;
opzegging - niet teveel gevraagd lijkt, hoewel hier enige twijfel mogelijk is. Stel er&#13;
wordt opgezegd aan een plotseling ernstig ziek geworden pachter, die niet in staat&#13;
is om van de inhoud van de opzeggingsbrief kennis te nemen. Zijn echtgenote, die&#13;
de bewuste brief in ontvangst heeft genomen (er is dus uitgereikt), belt de verpachter&#13;
op, zoals in deze situatie van haar kan worden verlangd.21 Die blijkt zich ondanks&#13;
zijn begrip voor de situatie op het standpunt te stellen, dat zijn kennisgeving geldig&#13;
is gedaan. Voor zijn opvatting is steun te vinden in de toelichting van Meijers bij&#13;
art. 3.2.4 NBW: daarin wordt ziekte als een typisch voorbeeld genoemd van een omstandigheid,&#13;
die krachtens art. 3.2.4 lid 3 NBW voor rekening van de geadresseerde&#13;
komt.22 De verpachter weet echter, hoewel pas na zijn kennisgeving, van de ziekte&#13;
van de pachter. Om die reden lijkt het gerechtvaardigd hem geen beroep op de geldigheid&#13;
van zijn opzegging toe te kennen, zolang hem duidelijk is dat de pachter niet&#13;
tot een tijdige reactie in staat is en hij zelf zonder nadeel nogmaals kan opzeggen.&#13;
Hij kan bij het intreden van enig herstel en in ieder geval tot een jaar voor het einde&#13;
van de lopende pachtovereenkomst een nieuwe kennisgeving verzenden. Hier komt&#13;
wederom tot uiting dat de opzegging geen op zichzelf staande rechtshandeling is,&#13;
maar ten nauwste verband houdt met een door de goede trouw beheerste rechtsrelatie&#13;
tussen twee personen. Omdat voor die personen in het algemeen zulke grote belangen&#13;
zijn gemoeid bij een rechtsgeldige opzegging, c.q. een verlenging van het&#13;
pachtcontract, is een benadering in het licht van de goede trouw - in plaats van&#13;
een puur technische - nog meer op haar plaats.&#13;
Tot nu toe belichtte ik een aantal situaties, waarin de verpachter op de hoogte was&#13;
van het feit dat de aangetekende brief de wederpartij niet had bereikt. Het kan ook&#13;
anders zijn: de brief komt niet in de bestemde handen, terwijl de verpachter dat niet&#13;
weet. Het zal hier steeds gaan om gevallen, waarin wèl is uitgereikt (de brief is niet,&#13;
voorzien van enige aantekening, aan de verzender geretourneerd), maar aan een ander&#13;
dan de geadresseerde. Er is met andere woorden een zwakke schakel in het kennisgevingsproces,&#13;
die in zijn of haar overbrengingstaak met betrekking tot de opzeggingsbrief&#13;
is tekort geschoten. Een nieuwe poging om op te zeggen zal men niet van&#13;
de verpachter kunnen verlangen, omdat deze er in beginsel op mag rekenen dat zijn&#13;
schrijven is aangekomen. Er van uitgaande dat is uitgereikt aan een persoon die tot&#13;
inontvangstneming bevoegd is (art. 52 Postbeschikking 1980), komt het nu enkel&#13;
aan op de vraag of de oorzaak van de communicatiestoornis aan de pachter kan&#13;
worden toegerekend. Of zij, anders gezegd, een 'omstandigheid' oplevert als bedoeld&#13;
in art. 3.2.4 lid 3 NBW, die rechtvaardigt dat hij het nadeel draagt. Dit zal&#13;
men van geval tot geval moeten beoordelen. Ten aanzien van een belangrijke oorzaak,&#13;
het niet overhandigen van de brief door de echtgenote van de pachter, heeft&#13;
het Hof niet alleen in zijn ongepubliceerde beschikking d.d. 13 september 1982, maar ook in zijn gepubliceerde beschikking d.d. 4 mei 1983 uitgesproken, dat&#13;
zij zo'n voor risico van de pachter komende omstandigheid vormt.23&#13;
De factor PTT&#13;
In het voorgaande werden telkens de verpachter en de pachter genoemd als bij&#13;
de pachtopzegging betrokken partijen. Er is evenwel nog een 'partij' die deel&#13;
heeft aan de opzegging: de postbode (PTT). Deze fungeert als&#13;
communicatiemiddel en kan, zoals een ieder die werkt, fouten maken. Ter&#13;
illustratie kunnen de volgende twee voorbeelden dienen:&#13;
1. Er wordt uitgereikt aan een dienstbode of aan een knecht van de pachter, terwijl&#13;
dit volgens art. 52 Postbeschikking 1980 niet is toegestaan. Dienstpersoneel&#13;
wordt in dit wetsartikel met zovele woorden uitgesloten van de bevoegdheid om&#13;
niet voor henzelf bestemde aangetekende stukken in ontvangst te nemen.&#13;
Opzeggingsproblemen zullen nu kunnen ontstaan, wanneer de&#13;
dienstbode/knecht nalaat de in ontvangst genomen brief aan de pachter te&#13;
overhandigen.&#13;
2. De echtgenote van de pachter weigert het aangetekende stuk te ontvangen, waar&#13;
na dit aan de verpachter wordt teruggezonden met de aantekening 'Geweigerd'.&#13;
Naar de uitleg die het Hof in zijn beschikking d.d. 5 maart 197924 aan art. 10&#13;
Postbesluit 1955 gaf, kan alleen de geadresseerde het stuk weigeren, zodat dit niet&#13;
als 'Geweigerd' mag worden geretourneerd (wèl als 'Onbestelbaar', terwijl&#13;
het nog meer voor de hand zou liggen een bericht van aankomst poststuk&#13;
achter te laten).&#13;
De vraag is wie het risico van dergelijke fouten zal dienen te dragen. In het&#13;
eerste geval is er voor zover de verpachter weet 'gewoon' bezorgd; hij krijgt&#13;
immers geen teken dat de aangetekend verzonden brief niet of niet aan de juiste&#13;
persoon is afgegeven. In het tweede geval lijkt het er op dat de pachter de brief&#13;
heeft geweigerd, zodat de verpachter zal kunnen (en mogen) aannemen dat zijn&#13;
kennisgeving het beoogde effect heeft. Op grond van art. 3.2.4 lid 3 NBW zou de&#13;
kennisgeving in beide gevallen als gedaan gelden, nu zij de pachter niet heeft&#13;
bereikt als gevolg van respectievelijk:&#13;
- een handeling van een persoon voor wie hij aansprakelijk is (niet-overhandigen&#13;
door de dienstbode/knecht);&#13;
- een hem persoonlijk betreffende omstandigheid (weigering door de echtgenote),&#13;
die rechtvaardigt dat hij het nadeel draagt.25&#13;
Aan het gegeven dat de postbode niet juist heeft gehandeld kan echter niet&#13;
voorbij worden gegaan. Is het niet zo dat degene, die zich van een&#13;
communicatiemiddel bedient, i.c. de verpachter, het risico draagt van fouten bij&#13;
de bezorging? Op het eerste gezicht ligt, mede gelet op de opvattingen die men in de literatuur kan aantreffen26,&#13;
een bevestigend antwoord voor de hand. Wie ter overbrenging van zijn wilsverklaring&#13;
gebruik maakt van de diensten van een bepaalde persoon, c.q. van een&#13;
bepaald middel, schept het gevaar dat de verklaring onjuist wordt overgebracht&#13;
(naar de inhoud dan wel formeel). Toch zou ik willen verdedigen dat deze regel hier&#13;
niet dient te worden gehanteerd. Risicoregels als deze, maar bij voorbeeld ook die&#13;
in de art. 3.2.4 lid 4 (onjuist overgebrachte verklaringen), 6.1.8.3 en 6.1.8.3a NBW&#13;
(aansprakelijkheid voor hulppersonen en hulpzaken) berusten naar mijn opvatting&#13;
op een bepaald principe, inhoudend dat degene die een keuze doet uit vele mogelijkheden,&#13;
c.q. personen het risico draagt voor het geval die keuze een verkeerde of althans&#13;
minder gelukkige blijkt te zijn. Hij heeft de keuze gemaakt en het is veeleer&#13;
binnen zijn risicosfeer dan binnen die van zijn wederpartij dat eventuele nadelige gevolgen&#13;
dienen te worden gebracht. In de regel slaat het risico dan ook om, wanneer&#13;
de wederpartij de keuze maakt:&#13;
- art. 3.2.4 lid 4 NBW: '... tenzij de gevolgde wijze van overbrenging door de ontvanger&#13;
was bepaald';&#13;
- art. 6.1.8.3a NBW: '... tenzij dit, gelet op inhoud en strekking van de rechtshandeling&#13;
waaruit de verbintenis voortspruit, de in het verkeer geldende opvattingen&#13;
en de overige omstandigheden van het geval, onredelijk zou zijn'.&#13;
De verpachter, die wenst op te zeggen, heeft ten aanzien van de wijze van overbrenging&#13;
van zijn wil géén vrije keuze. De wet schrijft twee middelen als gelijkwaardig&#13;
voor met het oog op:&#13;
- het belang van de verpachter dat automatische verlenging van de pachtovereenkomst&#13;
wordt voorkomen;&#13;
- het belang van de pachter dat hij een duidelijk teken krijgt om verlenging te vragen&#13;
en tevens zekerheid heeft omtrent het tijdstip van dat teken;&#13;
- het belang van zowel de verpachter als de pachter dat bewijsproblemen met betrekking&#13;
tot (het moment van) de opzegging worden voorkomen (zie noot 5).&#13;
Het feit dat de wet de kennisgevingsmethode voorschrijft en de verpachter bij voorbeeld&#13;
niet zelf - mondeling - mag gaan opzeggen ten einde absolute zekerheid te&#13;
hebben dat de pachter van zijn wil tot opzegging kennis krijgt, brengt mijns inziens&#13;
met zich mee dat de verpachter, als afzender, niet per definitie het risico draagt voor&#13;
fouten van de overbrenger. Naar mijn mening kan ook nu toepassing worden gegeven&#13;
aan de regels die ik eerder heb geschetst; fouten van de PTT zijn alleen van belang&#13;
voor een eventuele aansprakelijkheid van de PTT tegenover de verpachter of&#13;
de pachter. Om terug te keren naar de beide voorbeelden: wanneer de dienstbode&#13;
of knecht van de pachter de brief in ontvangst neemt en niet afdraagt of wanneer&#13;
de echtgenote de brief weigert en de PTT deze als 'Geweigerd' terugzendt, wordt&#13;
de pachter de dupe, omdat op grond van art. 3.2.4 lid 3 NBW de communicatiestoornis&#13;
hem meer aangaat dan de verpachter en van laatstgenoemde in deze gevallen&#13;
geen nieuwe poging om op te zeggen kan worden verlangd. Hoe te oordelen, indien zo'n nieuwe poging toch geschiedt? Met name in de situatie,&#13;
dat de brief door de PTT ten onrechte van de aanduiding 'Geweigerd' is voorzien,&#13;
zal het kunnen voorkomen dat nogmaals wordt kennisgegeven - ofwel zekerheidshalve,&#13;
ofwel omdat men niet op de hoogte is van de vaste jurisprudentie van&#13;
het Hof, dat een weigering in beginsel aan een ontvangst gelijk staat -, terwijl door&#13;
de pachter tijdig daarna om verlenging wordt verzocht. Alsdan verdient de redenering,&#13;
die het Hof in zijn beschikking d.d. 5 maart 1979 (zie noot 24) volgde, de voorkeur:&#13;
de verpachter komt door het in behandeling nemen van het verlengingsverzoek&#13;
niet in een ongunstiger positie dan waarin hij zou hebben verkeerd, indien door de&#13;
PTT met betrekking tot de eerste kennisgeving niet onjuist zou zijn gehandeld en&#13;
de pachter tijdig na de ontvangst van die kennisgeving zou hebben gereageerd door&#13;
het indienen van een verlengingsverzoek. Mij dunkt dat hier van een goed sluitstuk&#13;
op de door mij voorgestelde regeling kan worden gesproken.&#13;
Zoals aan het einde van het jurisprudentieoverzicht reeds werd vermeld, kwam de&#13;
Pachtkamer van het Hof in haar uitspraak van 8 november 1983 (zie noot 16) aan&#13;
een eindbeslissing omtrent de vraag, of aan zijde van de PTT fouten waren gemaakt&#13;
en voor wiens risico die dan zouden moeten komen, niet toe. Vandaar dat ik wat&#13;
betreft deze (tussen)beschikking zou willen volstaan met op te merken, dat het naar&#13;
mijn mening meer voor de hand zou hebben gelegen om de pachter te belasten met&#13;
het bewijs, dat de aangetekende brief in oktober 1982 niet door hem of zijn - al&#13;
dan niet gemachtigde - echtgenote was ontvangen.&#13;
Conclusie&#13;
In het voorschrift van art. 36 lid 2 Pw dat de opzegging van de pachtovereenkomst&#13;
dient plaats te vinden bij deurwaardersexploit of aangetekende brief, is geen waarborg&#13;
gelegen dat de kennisgeving van de verpachter, houdende opzegging, de pachter&#13;
bereikt. Zoals recente jurisprudentie van de Pachtkamer van het Hof te Arnhem&#13;
toont, kan vooral de opzegging per aangetekende brief bron van diverse communicatiemoeilijkheden&#13;
tussen de verpachter en de pachter zijn.&#13;
Het doel van de regeling van art. 36 Pw wordt gediend, wanneer men ter oplossing&#13;
van die moeilijkheden een genuanceerde toepassing geeft aan het in het tweede en&#13;
derde lid van dit artikel neergelegde ontvangstcriterium. Dit is te bereiken door:&#13;
- de verpachter geen beroep op de geldigheid van een opzegging toe te kennen, indien&#13;
hij weet dat zijn verklaring (anders dan door een weigering) niet is overgekomen&#13;
en hij een tweede maal kan opzeggen binnen de gestelde termijn (dat wil zeggen&#13;
tot uiterlijk een half jaar voor het einde van de pachtovereenkomst), c.q. indien&#13;
hij een tweede keer heeft opgezegd en dus niet in zijn belangen wordt geschaad;&#13;
- de pachter ten aanzien van de ontvangst van de kennisgeving van opzegging meer&#13;
risico toe te delen dan de tekst van de Pachtwet suggereert en daartoe bij wijze&#13;
van anticipatie toepassing te geven aan art. 3.2.4 lid 3 NBW.&#13;
Uitgangspunt hierbij is, dat partijen, nu zij tot elkaar in een door de goede trouw&#13;
beheerste rechtsrelatie staan, tot op zekere hoogte ook rekening zullen moeten houden&#13;
met het belang van hun wederpartij. Hoewel het geschetste systeem minder houvast biedt dan men wellicht zou wensen,&#13;
vooral doordat een belangrijke plaats wordt toegekend aan het niet vast omlijnde&#13;
beginsel van de goede trouw, brengt het mijns inziens voldoende eenheid in de&#13;
beoordeling van de verschillende opzeggingsproblemen aan om de verpachter en de&#13;
pachter, wiens grote belangen in het spel zijn, enige zekerheid omtrent hun rechtspositie&#13;
te verschaffen. Om hen beiden (en de jurist/practicus) een nog meer zekerheid&#13;
opleverend systeem te bieden, verdient het overweging om de - op het eerste&#13;
gezicht erg eenzijdige - opzeggingsregeling, zoals men die bij de huur van woonen&#13;
bedrijfsruimte aantreft, ook in te voeren bij de pacht.&#13;
Voor de verpachter blijft de opzegging per deurwaardersexploit overigens de&#13;
meest veilige communicatieweg.27</content><legacyfootnotes>1. PK Hof Arnhem 21-11-1977, P. 1978, 3359 en PK Hof Arnhem 5-3-1979, NJ 1980, 164, P. 1979,&#13;
3417.&#13;
2. Volgens vaste jurisprudentie van het Hof zal de kennisgeving van de verpachter daarenboven een in&#13;
houd moeten hebben die voor de pachter duidelijk en ondubbelzinnig is. Zie Houwing-Rombach,&#13;
Pachtwet, nr. 437, blz. 538c en d en Asser-Abas-Van Andel, Bijzondere overeenkomsten, deel II,&#13;
Huur en Pacht (vijfde druk, Zwolle 1981), blz. 307.&#13;
3. Aan de termijn van één maand valt niet te tornen. Indien de wetgever in bijzondere gevallen aan deze&#13;
termijn het fatale karakter had willen ontnemen, zou hij dat evenals in het tweede lid van art. 36 Pw&#13;
uitdrukkelijk hebben bepaald, aldus PK Hof Arnhem 22-11-1971, P. 1972, 3095.&#13;
4. Vgl. art. 3.2.4 lid 3 NBW: 'Een tot een bepaalde persoon gerichte verklaring moet, om haar werking&#13;
te hebben, die persoon hebben bereikt.' Zie voor het huidige recht HR 21-12-1933, NJ 1934, blz. 368,&#13;
W. 12 716, Bosch/Van Maren.&#13;
5. Blz. 42 MvT op art. 35 (thans 36) Pw: 'Teneinde zo groot mogelijke zekerheid te hebben omtrent&#13;
de inhoud van de kennisgeving en voldoende waarborg, dat deze de wederpartij bereikt, is voor de&#13;
kennisgeving de schriftelijke vorm voorgeschreven, waarbij het overigens aan de belanghebbende&#13;
partij wordt overgelaten zijn standpunt per aangetekende brief dan wel per deurwaardersexploit aan&#13;
de wederpartij bekend te maken.'&#13;
6. NJ 1982, 194.&#13;
7. NJ 1977, 6.&#13;
8. Dit gevaar is zeker onder het huidige art. 2 Rv niet denkbeeldig. Bij wetsontwerp nr. 18 052, inmiddels&#13;
aangenomen door de Tweede Kamer, wordt de in de praktijk veel voorkomende betekening aan&#13;
de burgemeester of de door deze aangewezen ambtenaar afgeschaft teneinde tegemoet te komen aan&#13;
de kritiek, die van verschillende zijden op deze wijze van uitbrenging van het exploit is geuit (zie o.a.&#13;
Th.J. van der Heijden, Prg. 1972/5, blz. 106, Prg. 1975/3, blz. 79, Prg. 1978/7, blz. 230 en G.R.&#13;
Rutgers, rede 26-10-1982 te Groningen, Over dagvaardingen, deurwaarders en wat verder ter sprake&#13;
komt (Deventer 1982), blz. 30). Na de wetswijziging zal de deurwaarder het afschrift van het exploit&#13;
in een gesloten enveloppe aan de woonplaats van de geadresseerde mogen achterlaten (of, wanneer&#13;
dit niet mogelijk is, ter post mogen bezorgen), indien hij noch aan laatstgenoemde in persoon noch&#13;
aan een huisgenoot kan betekenen. Hoewel ook in deze nieuwe methode van betekening geen garantie&#13;
is gelegen dat het afschrift van het exploit de betrokkene bereikt, kan wel een reducering van het aan&#13;
tal nift ontvangen afschriften worden verwacht.&#13;
9. NJ 1968, 437, P. 1967, 2690.&#13;
10. Vgl. Asser-Rutten 4-II, Verbintenissenrecht, Algemene leer der overeenkomsten (zesde druk, Zwolle&#13;
1982), bil. 251.&#13;
11. P. 1981, 3488.&#13;
12. Zie art. 62 jo. 52 lid 3 Postbeschikking 1980. Een aangetekend stuk waarvan een bericht van ont&#13;
vangst is gevraagd, mag uitsluitend worden uitgereikt aan de geadresseerde, diens gemachtigde of aan&#13;
degene, die door de geadresseerde alleen voor het in ontvangst nemen van dat stuk schriftelijk is&#13;
aangewezen.&#13;
13. Naar aanleiding van de betreffende beschikking verscheen op 8-10-1980 in Boer en Tuinder (weekblad&#13;
KNBTB, jaargang 43, nr. 1702) het volgende berichtje: 'In verband met een uitspraak van het Hof&#13;
moeten wij verpachters aanraden voortaan een pachtovereenkomst niet meer op te zeggen per gewone&#13;
aangetekende brief, doch per aangetekende brief met bericht van ontvangst.'&#13;
14. Agrarisch Recht 1983, 3705 en Agrarisch Recht 1984, 3764 (tweemaal gepubliceerd).&#13;
15. Tot aan het najaar van 1983 was de afhaaltermijn veertien dagen.&#13;
16. Agrarisch Recht 1984, 3784.&#13;
17. Prg. 1980,1509.&#13;
18. Prg. 1980,1508.&#13;
19. Prg. 1980, blz. 356: 'In het algemeen komt het voor risico van de geadresseerde, wanneer hij een aan&#13;
getekende weigert ofwel niet afhaalt, maar de verzender handelt in strijd met de goede trouw wanneer&#13;
hij de geadresseerde aan de inhoud van het schrijven wil houden, wanneer hij weet dat dit schrijven&#13;
zijn Instemming niet heeft bereikt.'&#13;
20. Zie Houwing-Rombach, Pachtwet, nr. 438 en Asser-Abas-Van Andel, Bijzondere overeenkomsten,&#13;
deel II, Huyr en Pacht (vijfde druk, Zwolle 1981), blz. 308/309.&#13;
21. Zij zou ook, als zaakwaarneemster van haar echtgenoot, in diens naam een verlengingsverzoek kun&#13;
nen indienen.&#13;
22. T.M. op art. 3.2.4 NBW. Zie C.J. van Zeben en J.W. Du Pon, Parlementaire geschiedenis van het&#13;
Nieuwe Burgerlijk Wetboek, Boek 3, Vermogensrechten in het algemeen (Deventer 1981), blz. 182.&#13;
23. PK Hof Arnhem 4 mei 1983: '...en evenmin sprake is van uitreiking van het stuk aan een volwassen&#13;
huisgenoot van geadresseerde...'&#13;
24. NJ 1980, 164, P. 1979, 3417.&#13;
25. Er is geen reden onderscheid te maken tussen het door de echtgenote niet afdragen van de brief en&#13;
het door haar weigeren om de brief in ontvangst te nemen; ook in het laatste geval kan (anticiperend)&#13;
toepassing worden gegeven aan art. 3.2.4 lid 3 NBW.&#13;
26. Vgl. Asser-Rutten-Hartkamp, Verbintenissenrecht, Algemene leer der overeenkomsten volgens het&#13;
Nieuwe Burgerlijk Wetboek (zevende druk, Zwolle 1985), blz. 100, Houwing-Rombach, Pachtwet,&#13;
nr. 437, blz. 539, Ph.A.N. Houwing, Enige aantekeningen bij een aangetekende brief, P. 1979, blz.&#13;
364«en 366 en P. de Haan, Pachtrecht (Zwolle 1969), blz. 358.&#13;
27. Minder bekend, maar als kennisgevingsmiddel eveneens aan te bevelen, is de aangetekende brief met bericht van&#13;
onvangst. Doordat de volwassen huisgenoot als ontvangstgerechtigde wordt geëlimineerd en het bericht van&#13;
ontvangst voor de verpachter een belangrijke informatieve functie vervult, zijn aan het gebruik van deze&#13;
bijzondere aangetekende duidelijk minder risico's verbonden dan aan dat van de gewone aangetekende brief.</legacyfootnotes><footnotes><footnote/></footnotes><auteurs>Mr M.M. ten Hoopen</auteurs><published>1986-02-01 00:00:00</published><modified>1986-02-01 00:00:00</modified><editiondate>1986-02-01</editiondate><htmlpath>https://denhollander.info/artikel/6350</htmlpath></article>
</articles></edition>