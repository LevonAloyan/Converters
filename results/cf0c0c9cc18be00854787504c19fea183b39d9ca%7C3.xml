<edition><articles><article><jaar>1985</jaar><naam>Tijdschrift voor Agrarisch Recht</naam><uitgave>11</uitgave><aflevering>11</aflevering><searchword>TvAR 11/1985</searchword><id>6405</id><udhid>UDH:TvAR/6405</udhid><titel>De Grondwaterwet in landbouwkundig perspectief</titel><searchwords><searchword>TvAR 11/1985</searchword><searchword>UDH:TvAR/6405</searchword></searchwords><attachments><attachment><name>1985_nr 11_Artikel_Teeuwen.pdf</name><extention>pdf</extention><url>https://denhollander.info/download/6187/ci</url></attachment></attachments><inleiding>1. INLEIDING&#13;
In het uitzonderlijke droge jaar 1976 hebben zich ten aanzien van de watervoorziening&#13;
in de land- en tuinbouw grote problemen voorgedaan. In de zomer van dat jaar&#13;
kon veelal niet aan de waterbehoefte van deze sector worden voldaan, met name in&#13;
die gebieden waar aanvoermogelijkheden van oppervlaktewater ontbraken.1 De&#13;
toepassing van aanvullende watervoorziening in de vorm van kunstmatige beregening&#13;
met zoet grondwater is in 1976 dan ook sterk toegenomen. Ook daarna zijn&#13;
de grondwateronttrekkingen voor beregeningsdoeleinden in het kader van de moderne&#13;
intensieve landbouwbedrijfsvoering blijven toenemen.&#13;
Tegen de achtergrond van de beperkte beschikbaarheid van grondwater en de nog&#13;
steeds toenemende vraag naar grondwater voor beregeningsdoeleinden wordt er in&#13;
de in december 1984 verschenen Nota 'De Waterhuishouding van Nederland"3 op&#13;
aangedrongen ook ten aanzien van deze onttrekkingen een 'gericht' beleid te voeren.&#13;
Daartoe kunnen zowel juridische als technische maatregelen getroffen worden.&#13;
Voor wat betreft de juridische maatregelen voorziet de vanaf 1981 gefaseerd ingevoerde&#13;
en thans geheel in werking getreden Grondwaterwet in adequate beleidsinstrumenten,&#13;
met name de registratie en de vergunning. De provincies kunnen echter&#13;
bij verordening bepaalde onttrekkingen van de in de wet neergelegde registratieen&#13;
vergunningplicht uitzonderen. In dit artikel zal worden nagegaan in welke mate&#13;
de provincies bij de vaststelling van de grondwaterverordeningen ten aanzien van de&#13;
agrarische onttrekkingen van deze mogelijkheid gebruik gemaakt hebben.&#13;
Het in het kader van de Grondwaterwet te voeren beleid inzake beregening neemt&#13;
in dit artikel een centrale plaats in. Het juridische instrumentarium staat echter niet los van het waterhuishoudkundig instrumentarium. Daarom zal in dit artikel ook&#13;
(globaal) worden ingegaan op de vraag in hoeverre naast juridische maatregelen het&#13;
treffen van technische maatregelen, in de vorm van wateraanvoer en waterconservering,&#13;
een alternatief kan bieden in het kader van het streven naar een beperking van&#13;
het gebruik van grondwater voor beregeningsdoeleinden.&#13;
Voor een goed begrip van de te bespreken juridische en technische maatregelen&#13;
zal eerst een globale schets gegeven worden van een aantal ontwikkelingen inzake&#13;
beregening sinds het uitzonderlijk droge jaar 1976.</inleiding><content>2. ONTWIKKELINGEN INZAKE BEREGENING&#13;
Grondwater komt in Nederland in een zeer grote hoeveelheid voor. Volgens een globale&#13;
schatting bedraagt deze hoeveelheid 500-1000 miljard m3. De jaarlijkse aanvulling&#13;
hiervan varieert, afhankelijk van de klimatologische omstandigheden van 3 tot&#13;
10 miljard m3, met een gemiddelde van 5,8 miljard m3. Ondanks deze aanzienlijke&#13;
hoeveelheden en de jaarlijkse aanvulling ervan zijn de winningsmogelijkheden van&#13;
zoet grondwater echter beperkt. Zo zijn grote delen van het westen en noorden van&#13;
Nederland in verband met de verziltingsproblematiek voor de winning van zoet&#13;
grondwater van geen of weinig betekenis. Voor de overige gebieden vloeit de beperking&#13;
voort uit de ongewenste effecten en nadelige consequenties van de grondwaterwinning&#13;
op de overige bij het grondwater betrokken belangen, met name die van de&#13;
landbouw en de natuur.&#13;
Een goed inzicht in de beschikbare hoeveelheden grondwater voor de verschillende&#13;
maatschappelijke doeleinden is daarom van groot belang. In het kader van de&#13;
sectorale planning van de drink- en industriewatervoorziening is daartoe in het in&#13;
1981 verschenen tweede structuurschema drink- en industriewatervoorziening2 een&#13;
raming gemaakt van de zgn. 'winbare' hoeveelheid grondwater. Deze niet gelijkmatig&#13;
over het land verdeelde hoeveelheid is geschat op in totaal 1940 miljoen m3.3&#13;
In deze raming is uitgegaan van gelijkmatig over het hele jaar verdeelde permanente&#13;
geconcentreerde onttrekkingen. Buiten beschouwing is gebleven de invloed&#13;
van het effect van niet-permanente, verspreid plaatsvindende onttrekkingen zoals&#13;
voor beregening in de landbouw. Een en ander houdt verband met de veronderstelling&#13;
dat de agrarische onttrekkingen geen invloed zouden hebben op de geraamde&#13;
winningsmogelijkheden voor de drink-en industriewatervoorziening.&#13;
Deze benadering is niet zonder kritiek gebleven. Daarbij spelen feitelijke ontwikkelingen&#13;
zoals die zich met betrekking tot die agrarische onttrekkingen in de afgelopen&#13;
jaren hebben voorgedaan, een niet onbelangrijke rol. Wat is immers het&#13;
geval?&#13;
Zoals in de inleiding al is opgemerkt is de toepassing van aanvullende watervoorziening&#13;
in de vorm van kunstmatige beregening met name in gebieden waar aanvoermogelijkheden van oppervlaktewater ontbreken, in het uitzonderlijk droge jaar&#13;
1976 zeer sterk toegenomen. Bedroeg de totale omvang in 1973 nog 40 miljoen m\&#13;
in 1976 bedroeg deze hoeveelheid ca. 280 miljoen m3.4 Ook in de daarop volgende&#13;
jaren is beregening in omvang blijven stijgen. Dit hangt samen met de omstandigheid&#13;
dat ook onder normale omstandigheden steeds vaker beregening plaatsvindt,&#13;
omdat deze methode past in de moderne intensieve bedrijfsvoering.&#13;
In een in 1980 verschenen rapport van de Studiecommissie Watervoorziening&#13;
Land- en Tuinbouw5 wordt de toename van het aantal beregeningsinstallaties in de&#13;
periode 1976-1978 geschat op 30%. Blijkens het SWLT-rapport moet afhankelijk&#13;
van de klimatologische omstandigheden ook in de toekomst rekening worden gehouden&#13;
met een verdere toename van de beregening.6 Deze is met name te verwachten&#13;
op de droogtegevoelige hogere zandgronden in het oosten en zuiden van het&#13;
land, omdat aanvoermogelijkheden van oppervlaktewater in die gebieden ontbreken.&#13;
Toename in deze gebieden van de beregening betekent dat er een grotere aanspraak&#13;
zal worden gedaan op de beschikbare grondwatervoorraad. Daarbij rijst met&#13;
name de vraag in hoeverre de agrarische onttrekkingen de geraamde winningsmogelijkheden&#13;
voor de drink- en industriewatervoorziening zullen beperken.&#13;
In de in januari 1984 verschenen regeringsbeslissing (deel d) van het structuurschema&#13;
drink- en industriewatervoorziening wordt gesteld dat een concreet antwoord&#13;
op die vraag nog niet mogelijk is. Volgens de regering is eerst verder diepgaand&#13;
onderzoek nodig naar de vraag in hoeverre de hydrologische effecten van beide&#13;
typen van onttrekkingen vergelijkbaar zijn. Dit onderzoek is thans met enige vertraging&#13;
gestart.7 In afwachting van de resultaten hiervan wordt in de regeringsbeslissing voorlopig vastgehouden aan de in deel a geformuleerde raming van 1940&#13;
miljoen m³&#13;
In de in december 1984 verschenen Nota 'De Waterhuishouding van Nederland'&#13;
wordt er echter op gewezen, dat inmiddels nieuwe gegevens omtrent de hydrologische&#13;
effecten van beregening beschikbaar zijn gekomen.8 Deze duiden erop dat beregening&#13;
uit grondwater, indien dit binnen een bepaald gebied plaatsvindt, een belangrijke&#13;
invloed op de stand van het ondiepe grondwater kan hebben. Hoewel de&#13;
effecten hiervan nog nader zullen moeten worden onderzocht, mag volgens de Nota&#13;
voorshands echter wel de conclusie getrokken worden dat de invloed van dergelijke&#13;
onttrekkingen bij de berekening van de winbare hoeveelheid niet buiten beschouwing&#13;
mag worden gelaten. Op landelijke schaal kunnen daarover echter geen uitspraken&#13;
worden gedaan, omdat de invloed van de onttrekkingen in hoge mate afhankelijk&#13;
is van plaatselijke omstandigheden.&#13;
Om niettemin enige indruk te krijgen van de gevolgen van de toenemende vraag&#13;
naar grondwater door de drink- en industriewatervoorziening en door de landbouw&#13;
zijn in het kader van de aan de Nota Waterhuishouding ten grondslag liggende&#13;
PAWN-studie enkele analyses verricht. De resultaten daarvan zijn in bijlage IV van&#13;
de Nota uitvoerig beschreven. Daaruit kan, onder het nodige voorbehoud, de conclusie&#13;
getrokken worden dat in de provincies Groningen, Noord-Holland en Zeeland&#13;
de grens van de winbare hoeveelheid vrijwel is bereikt. Tevens zijn de verwachtingen&#13;
ten aanzien van de behoeften van zowel de drink- en industriewatervoorziening als&#13;
de landbouw zodanig, dat dit probleem zich in de jaren negentig ook in de andere&#13;
provincies (met name Overijssel, Utrecht en Limburg) zal gaan voordoen. De aan&#13;
de Nota Waterhuishouding ontleende tabel 1 inzake de berekende vraag naar zoet&#13;
grondwater bij ongewijzigd beleid illustreert een en ander.9 In deze tabel zijn de hoeveelheden die ten behoeve van de drink- en industriewatervoorziening en de&#13;
landbouw voor de beregening van gewassen aan het grondwater worden onttrokken,&#13;
geplaatst naast de winbaar geachte hoeveelheden uit het structuurschema drink- en&#13;
industriewatervoorziening. Hiertoe is een tweetal situaties beschouwd: één situatie&#13;
die min of meer met de huidige omstandigheden overeenkomt (berekeningsresultaten&#13;
voor het jaar 1976) en een situatie die in de toekomst zou kunnen ontstaan als&#13;
het waterhuishoudkundig beleid niet zou worden aangepast en de waterbehoeften&#13;
van de verschillende sectoren zich autonoom zouden kunnen ontwikkelen (berekeningsresultaten&#13;
voor het jaar 1990)&#13;
Tabel 1: de berekende vraag naar zoet grondwater bij ongewijzigd beleid in miljoenen m'/jaar&#13;
SDIV = Structuurschema Drink- en industriewatervoorziening 1980&#13;
ZIJP = Zuidelijke IJsselmeerpolders&#13;
d + i = Drink- en industriewater&#13;
Bovenstaande cijfers maken duidelijk dat er zich met betrekking tot het grondwater&#13;
in toenemende mate een toedelingsvraagstuk zal gaan voordoen. Zonder een&#13;
gericht beleid ten aanzien van de verschillende soorten onttrekkingen kunnen grote&#13;
nadelige effecten voor de verschillende bij het grondwater betrokken belangen optreden.&#13;
Volgens de Nota zullen de thans in voorbereiding zijnde grondwaterplannen&#13;
voor dit beleid richtinggevend moeten zijn. Daarin dient ook aan de orde te komen&#13;
welke middelen ter effectuering van het in deze plannen neergelegde beleid gehanteerd&#13;
zullen worden. Onder andere dient overwogen te worden om in die gebieden&#13;
waar grondwater schaars is of binnenkort wordt, alle onttrekkingen vergunningplichtig&#13;
te stellen. Ook feitelijke ontwikkelingen dienen nauwlettend in het oog te&#13;
worden gehouden. Hierbij is registratie een belangrijk hulpmiddel. Slechts in beperkte&#13;
mate zouden grondwateronttrekkingen, aldus de Nota, van deze registratie&#13;
uitgezonderd moeten zijn. 3. HET PROVINCIALE BELEID MET BETREKKING TOT BEREGENING&#13;
Tegen de achtergrond van het in de Nota Waterhuishouding voorgestane 'gerichte'&#13;
beleid rijst de vraag of zo'n beleid in de komende jaren ook daadwerkelijk gevoerd&#13;
zal gaan worden. Dat men hierover vooralsnog twijfels kan hebben, kan worden afgeleid&#13;
uit de inmiddels in alle provincies van kracht zijnde nieuwe grondwaterverordeningen.&#13;
Deze verordeningen zijn tot stand gekomen op basis van de in 1981&#13;
gefaseerd ingevoerde en thans geheel in werking zijnde Grondwaterwet.10 Deze wet&#13;
vervangt de uit 1954 daterende Grondwaterwet Waterleidingbedrijven (waarin de&#13;
onttrekkingen door waterleidingbedrijven ten behoeve van de openbare watervoorziening&#13;
zijn geregeld) en de in de periode 1965-1975 tot stand gekomen autonome&#13;
provinciale grondwater verordening en, die de overige onttrekkingen regelden.&#13;
De wet heeft tot doel om in relatie tot het waterhuishoudkundig beleid in het algemeen&#13;
een optimaal en selectief gebruik van het grondwater tot stand te brengen. Mede&#13;
in aansluiting op de bestaande bestuurspraktijk is het grondwaterbeheer opgedragen&#13;
aan de provinciale besturen. Daartoe moeten zij een provinciaal beleidsplan (het&#13;
grondwaterplan) vaststellen, waarin de hoofdlijnen van het te voeren beleid worden&#13;
vastgelegd.11 Dit plan vormt tevens de basis voor het in de wet neergelegde&#13;
registratie- en vergunningenstelsel.&#13;
In principe is elke onttrekking registratie- en vergunningplichtig (art. 11 en 14).&#13;
Provinciale Staten kunnen echter bij verordening bepaalde onttrekkingen van deze&#13;
plicht uitzonderen. De wet zelf -formuleert daarvoor geen criteria. Blijkens de memorie&#13;
van toelichting moet daarbij gedacht worden aan kleine onttrekkingen. In de&#13;
memorie van antwoord is dit nader gepreciseerd.12 Daarin wordt gesteld dat voor de&#13;
vraag in hoeverre registratie noodzakelijk is en in hoeverre daarvan kan worden&#13;
afgeweken, bepalend is het doel waarvoor de registratie primair dient. Dit doel is&#13;
het verkrijgen van inzicht in de hoeveelheden water die in de provincie of regio worden&#13;
onttrokken of geïnfiltreerd. Voor de beleidsbepaling wordt dit inzicht van wezenlijk&#13;
belang geacht. Dit leidt tot het uitgangspunt dat geen registratie nodig is van die&#13;
soorten onttrekkingen, waarvan het afzonderlijk of cumulatief effect gering te achten&#13;
is en waarvan de gezamelijke omvang voor de ten behoeve van het grondwaterplan&#13;
op te maken grondwaterbalans op een bepaald percentage van de totale hoeveelheid&#13;
grondwateronttrekking is te schatten.&#13;
Bij de te stellen uitzonderingen op de vergunningplicht gaat het, aldus de memorie&#13;
van antwoord, om de vraag in hoeverre bepaalde onttrekkingen wegens hun totale beslag op het beschikbare, te onttrekken hoeveelheid grondwater buiten beschouwing&#13;
kunnen blijven. Dit laatste hangt niet alleen af van de omvang en de duur van&#13;
de onttrekking, maar ook van de mate van kwetsbaarheid van het betreffende gebied&#13;
voor grondwaterstandverlaging.&#13;
Blijkens de in de memorie van antwoord gegeven precisering gelden dus voor het&#13;
vaststellen van uitzonderingen op de registratie- en vergunningplicht aparte uitgangspunten,&#13;
die elk in verband staan met het doel dat met het in leven roepen van&#13;
die verplichtingen wordt nagestreefd. (Een en ander sluit overigens niet uit, dat uiteindelijk&#13;
de gestelde uitzonderingen kunnen samenvallen.) In het oorspronkelijke&#13;
wetsontwerp waren de registratie- en vergunningsplicht nog niet van elkaar ontkoppeld.&#13;
In de definitieve wettekst is dit alsnog gebeurd. Aldus hoeft voor beide aspecten&#13;
niet dezelfde ondergrens te worden gehanteerd. Rutgers13 noemt dit terecht een&#13;
winstpunt, omdat hierdoor voor de provinciale overheid een extra beleidsvrijheid&#13;
ontstaat. Ter adstructie wijst hij op de onttrekkingen voor beregeningsdoeleinden.&#13;
Door het toenemend gebruik van beregening is er behoefte aan gericht beleid. Het&#13;
verplicht meten van de hoeveelheid onttrokken water kan voor beregeningsinstallaties&#13;
om diverse redenen ongewenst zijn. Door ontkoppeling ontstaat echter de mogelijkheid&#13;
een hoge ondergrens voor het verplicht meten van de onttrokken hoeveelheid&#13;
te combineren met een lage ondergrens voor het vergunningvereiste. In de vergunning&#13;
kunnen dan bij voorbeeld voorwaarden opgenomen worden over het gebruik&#13;
bij grote droogte, zodat dan het schaarse water op eerlijke en billijke wijze&#13;
verdeeld kan worden en wellicht zelfs onttrekkingen op een gegeven moment beëindigd&#13;
kunnen (doen) worden.&#13;
4. KANTTEKENINGEN BIJ HET PROVINCIALE BELEID&#13;
De wijze waarop in de verschillende provincies gebruik is gemaakt van de mogelijkheid&#13;
om bepaalde onttrekkingen van de registratie- en vergunningplicht uit te zonderen,&#13;
is in tabel 2 gevisualiseerd.&#13;
Hieruit blijkt dat alle provincies van de in de wet geopende uitzonderingsmogelijkheid&#13;
gebruik gemaakt hebben. Verder blijkt dat de hoogte van de grenzen waar&#13;
beneden onttrekkingen zijn vrijgesteld van de uit de wet voortvloeiende registratieen&#13;
vergunningplicht, per provincie nogal verschillend is ingevuld. In de derde plaats&#13;
blijkt dat in de meeste provincies met name de agrarische onttrekkingen door het&#13;
stellen van relatief hoge grenzen in belangrijke mate van zowel de registratie- als de&#13;
vergunningplicht zijn uitgezonderd. In de provincies Overijssel en Limburg zijn de&#13;
agrarische onttrekkingen zelfs geheel van deze plicht uitgezonderd.&#13;
Een en ander geeft aanleiding tot het maken van enkele kanttekeningen. Een&#13;
eerste betreft de registratieplicht. Aan de met betrekking tot beregening gestelde hoge&#13;
grenzen liggen voornamelijk pragmatische overwegingen ten grondslag. Zoals&#13;
reeds eerder is vermeld, heeft registratie tot doel de provincie in verband met de opstelling van het grondwaterplan inzicht te verschaffen in het totaal van de onttrekkingen.&#13;
De registratieplicht houdt in dat jaarlijks een opgave wordt gedaan van de&#13;
onttrokken hoeveelheden, die door meting moeten worden vastgesteld. De meeste&#13;
provincies zijn van oordeel dat de hoeveelheid werk en menskracht gemoeid met de&#13;
registratie en de daaruit voortvloeiende controle, niet in verhouding staan tot het nut&#13;
van de registratie. Verkrijging van het vereiste inzicht in de omvang van deze onttrekkingen&#13;
is naar hun oordeel ook mogelijk via een minder vergaand (in de wet&#13;
overigens niet geregeld) middel, namelijk de meldingsplicht. Daarbij hoeft de jaarlijkse&#13;
opgave niet te gebeuren op basis van meting, maar op basis van schatting.&#13;
Hoewel dit gecombineerde systeem in eerste instantie wellicht voldoende is voor het&#13;
verkrijgen van het vereiste inzicht in het totaal van de onttrekkingen, dient bedacht&#13;
te worden dat aan de meldingsplicht doorgaans geen sanctie is verbonden. Men is&#13;
dus afhankelijk van de medewerking van de landbouw. Voorts brengt de uitzondering&#13;
van de registratieplicht met zich mee dat de agrarische onttrekkingen niet&#13;
heffingplichtig zijn.14 Het is niet onbegrijpelijk dat dit met name bij de waterleidingbedrijven&#13;
in het verkeerde keelgat is geschoten.15 Tenslotte gaat het additioneel&#13;
effect dat uitgaat van de registratie in combinatie met de heffing (namelijk een&#13;
zuiniger waterverbruik), door de gestelde hoge ondergrenzen ook verloren.&#13;
Een tweede kanttekening betreft de vrijstelling van de vergunningplicht. Ook ten&#13;
aanzien hiervan zijn de voor de beregening gestelde hoge grenzen ingegeven door&#13;
pragmatische overwegingen. De voor beregening gestelde grenzen zijn slechts in een&#13;
enkel geval kwantitatief onderbouwd. Voor het overige is men in meer of mindere&#13;
mate uitgegaan van bestaande ervaringsgegevens. In feite vindt continuering (en in&#13;
sommige gevallen zelfs verruiming) plaats van het ruimhartige toelatingsbeleid zoals&#13;
dat in het verleden is gevoerd op basis van de 'oude' autonome verordeningen,&#13;
waarin aan de agrarische onttrekkingen ook nauwelijks beperkingen werden gesteld&#13;
zoals uit tabel 3 kan worden afgeleid.16 Van de bepaald niet geruststellende resultaten uit de reeds genoemde PAWNstudie,&#13;
waaruit toch in ruime mate gegevens hadden kunnen worden betrokken, is&#13;
weinig of geen gebruik gemaakt. Men wil eerst de resultaten van inventariserend onderzoek&#13;
(naar onder meer de effecten van beregening) afwachten, alvorens zo nodig&#13;
in het kader van de vaststelling van het grondwaterplan tot aanscherping van de&#13;
grenzen over te gaan.&#13;
Met de keuze van een groot aantal provincies om de agrarische onttrekkingen ook&#13;
in belangrijke mate vrij te stellen van de vergunningplicht heb ik meer moeite dan&#13;
met de vrijstelling van de registratieplicht voor deze onttrekkingen. Immers de in de&#13;
PAWN-studie en de Nota Waterhuishouding geschetste ontwikkelingen zijn niet te&#13;
sturen zonder een vergunningenbeleid. Thans doet zich de situatie voor dat in de&#13;
komende jaren een deel van de winbare hoeveelheid grondwater zonder vergunning&#13;
onttrokken wordt. Mijns inziens had meer van de eerder genoemde ontkoppelingsmogelijkheid gebruik gemaakt moeten worden, te weten: een hoge&#13;
ondergrens voor de registratieplicht en een lage ondergrens voor de&#13;
vergunningplicht. De bezwaren welke door de provincies tegen de&#13;
registratieplicht zijn aangevoerd, gelden voor de vergunningplicht in veel&#13;
mindere mate.17&#13;
Ook andere mogelijkheden om reeds thans in te spelen op de in de Nota&#13;
Waterhuishouding geschetste ontwikkelingen zijn niet benut. Met name is&#13;
een gemis dat geen gebruik is gemaakt van de in alle verordeningen&#13;
opgenomen mogelijkheid om scherpere grenzen te stellen voor onttrekkingen&#13;
in kwetsbare gebieden. Alleen de provincie Noord-Holland vormt hierop een&#13;
gunstige uitzondering. Evenals in de 'oude' verordening zijn het Gooi en de&#13;
IJmond aangewezen als kwetsbare gebieden, waar scherpere normen&#13;
gelden.18&#13;
De meeste provinciale besturen hebben bij de behandeling van de conceptverordeningen&#13;
in de Staten toegezegd de gestelde grenzen te zullen&#13;
aanscherpen als de resultaten van het onderzoek naar de effecten van&#13;
beregening daartoe aanleiding geven. De kans dat deze resultaten tijdig&#13;
genoeg beschikbaar zijn om nog in de eerste generatie grondwaterplannen&#13;
verwerkt te worden, is klein. Eind 1986 moeten de plannen immers klaar&#13;
zijn. Tegen deze achtergrond is er reden tot scepcis, dat in het kader van de&#13;
vaststelling van de grondwaterplannen daadwerkelijk tot aanscherping van&#13;
de grenzen voor agrarische onttrekkingen zal worden besloten.&#13;
Tijdige bezinning is echter gewenst. Daartoe geven met name de gegevens&#13;
van de CBS-landbouwtelling mei 1983 aanleiding. Uit deze gegevens blijkt&#13;
namelijk dat beregening de laatste jaren sterker is toegenomen dan&#13;
verwacht. De omvang van de beregening komt reeds thans dicht bij het in&#13;
het SWLT-rapport opgenomen tussen-scenario (zie noot 6), hetgeen inhoudt&#13;
dat de beregening sinds 1976 thans in omvang verdubbeld zou zijn.19-20 Bezinning is ook nodig ten aanzien van het verschijnsel beregening als zodanig.&#13;
Aanleiding daartoe vormen met name de recent beschikbaar gekomen resultaten van&#13;
een onderzoek naar de rendabiliteit van beregening op melkveebedrijven en de waterbehoefte&#13;
van de Gelderse landbouwgronden. Dit onderzoek is verricht door het&#13;
in Lelystad gevestigde Proefstation voor de rundveehouderij, schapenhouderij en&#13;
paardenhouderij in samenwerking met de Dienst Waterbeheer van de provincie Gelderland.&#13;
Blijkens het in april 1985 verschenen rapport21 is beregening - zelfs in&#13;
bijzonder droge jaren - slechts voor een geringe oppervlakte van Gelderland rendabel.&#13;
Belangrijke oorzaken voor het niet rendabel zijn, zijn volgens het rapport de te&#13;
geringe extra arbeidsopbrengsten in relatie tot de hoge investeringskosten voor een&#13;
beregeningsinstallatie, en de hoge variabele kosten. Het aankopen van ruwvoer is&#13;
voordeliger dan het door middel van beregening op peil houden van de ruwvoerproduktie&#13;
op het eigen bedrijf. De hoge variabele kosten vinden vooral hun oorzaak&#13;
in de grote hoeveelheden water die nodig zijn om het vochttekort tot een aanvaardbaar&#13;
niveau terug te brengen. In veel situaties blijkt capillaire nalevering vanuit het&#13;
grondwater een aanzienlijke bijdrage te leveren aan de vochtvoorziening van het gewas.&#13;
Bij beregening wordt een groot deel van de capillaire nalevering teruggedrongen.&#13;
Dit heeft tot resultaat dat de beregening vaak veel groter is dan het vochttekort&#13;
in de onberegende situatie.22&#13;
De conclusie in het rapport dat beregening veelal niet rendabel is, contrasteert met de praktijk waarin sprake is van een omvangrijke nog steeds toenemende beregening&#13;
van grasland.23 In het rapport wordt daarom verder onderzoek aanbevolen naar de&#13;
beweegredenen om beregening toe te passen. Voorts wordt aanbevolen het toekomstig&#13;
onderzoek voor een meer optimale landbouwwaterhuishouding in Gelderland&#13;
te richten op een beter grondwaterbeheer via het oppervlaktewaterbeheer. Door&#13;
het conserveren van grondwater in de winter kan wellicht meer water via capillaire&#13;
opstijging in het groeiseizoen ter beschikking komen. Voorts is het volgens het rapport&#13;
wenselijk nader onderzoek te verrichten naar het aanvoeren van water in het&#13;
groeiseizoen via het oppervlaktewater, waardoor hogere grondwaterstanden gehandhaafd&#13;
kunnen worden (stuwen).&#13;
De in het Gelderse rapport gesuggereerde alternatieven brengen ons op de vraag&#13;
in hoeverre naast juridische maatregelen ook technische maatregelen een bijdrage&#13;
kunnen leveren aan het voeren van een gericht grondwaterbeleid ten aanzien van de&#13;
agrarische sector.&#13;
5. WATERAANVOER EN WATERCONSERVERING&#13;
Juridische en technische maatregelen kunnen ondersteunend ten opzichte van elkaar&#13;
werken bij het streven naar beperking van het grondwaterverbruik in de landbouw.&#13;
Bij het treffen van technische maatregelen ter aanvulling van de watervoorziening&#13;
voor de land- en tuinbouw gaat het vooral om wateraanvoer en waterconservering.&#13;
M.b.t. de vraag in hoeverre aanvoer van oppervlaktewater in gebieden waar de&#13;
agrarische sector voor beregening is aangewezen op het grondwater (de hogere zandgronden&#13;
dus) een alternatief kan zijn, kan het volgende worden opgemerkt.&#13;
In het zeer droge jaar 1976 kon aan de waterbehoefte van de landbouw met name&#13;
niet worden voldaan in gebieden waar aanvoermogelijkheden van oppervlaktewater&#13;
ontbraken. Naar aanleiding hiervan heeft de Unie van Waterschappen in samenwerking&#13;
met Rijkswaterstaat een inventarisatie van locale wateraanvoerplannen onder&#13;
de waterschappen uitgevoerd.24 De geïnventariseerde wateraan voerplannen zijn&#13;
nader geanalyseerd in de reeds eerder genoemde PAWN-studie.25 Op basis van deze&#13;
analyse wordt in de Nota Waterhuishouding26 geconcludeerd, dat uitgaande van&#13;
sterke toename van de beregening, een verbetering van de regionale infrastructuur&#13;
op veel plaatsen als veelbelovend kan worden beschouwd. Wordt echter aangenomen&#13;
dat deze toename slechts gering zal zijn, dan is het merendeel van de werken ls niet rendabel te beschouwen. Volgens de Nota is een nadere evaluatie in het kader&#13;
van de provinciale c.q. beheersplannen nodig. Daarbij dient ook het water kwaliteitsaspect&#13;
nadrukkelijk te worden betrokken. Dit laatste hangt samen met het feit dat&#13;
het bij de wateraanvoerplannen gaat om de aanvoer van 'gebiedsvreemd' oppervlaktewater,&#13;
dat direct of indirect afkomstig is van Rijn en Maas. Dit water komt&#13;
kwalitatief gezien niet overeen met het van nature in de zandgronden aanwezige&#13;
water.&#13;
Het komt er dus op neer dat bij wateraanvoerplannen nadrukkelijk aandacht&#13;
moet worden besteed aan de rendabiliteit van de projecten en de gevolgen ervan&#13;
voor natuur en landschap.&#13;
Wat de rendabiliteit betreft kan gesteld worden dat een wateraanvoerplan rendabeier&#13;
wordt naarmate met de uitvoering van zo'n plan naast het belang van de landbouw,&#13;
ook andere belangen zoals die van de drink- en industriewatervoorziening, gediend&#13;
kunnen worden.27&#13;
Een tweede soort technische maatregelen betreft waterconservering. In het kader&#13;
daarvan zijn er verschillende mogelijkheden.28 Als meest reële mogelijkheden kunnen&#13;
worden beschouwd het belemmeren van de afstroming van de neerslag door een&#13;
ander stuwbeheer bij bestaande stuwen en de eventuele aanleg van nieuwe stuwen.29&#13;
Hierdoor wordt bereikt dat een deel van het grondwater met name in het voorjaar&#13;
trager afstroomt. Een bijkomend voordeel van deze maatregel is dat daardoor de&#13;
aanvoer van 'gebiedsvreemd' water in de zomer kan worden beperkt. Ook in het&#13;
reeds genoemde Gelderse rapport wordt aanbevolen de mogelijkheden van een meer&#13;
doeltreffend stuwbeheer nader te onderzoeken. Het zal duidelijk zijn dat met name in&#13;
gebieden waar wateraanvoer ten behoeve van beregening met oppervlaktewater veelal&#13;
niet rendabel is, de mogelijkheden van waterconservering in de vorm van stuwbeheer&#13;
nader moeten worden onderzocht.30 In enkele waterschappen bestaat reeds ervaring op dit punt.31 Bedacht moet intussen worden dat waterconservering&#13;
in de hier bedoelde zin slechts in een beperkt aantal gevallen effectief is. Het effect&#13;
van deze maatregel wordt namelijk sterk bepaald door een aantal kenmerken van&#13;
het betreffende gebied en het neerslagoverschot in een bepaald jaar. In het algemeen&#13;
kan worden gesteld dat het effect afneemt naarmate het neerslagoverschot kleiner&#13;
is, terwijl juist in die jaren de behoefte aan aanvullende watervoorziening het grootst&#13;
is. Concluderend kan dus gesteld worden dat waterconservering in specifieke,&#13;
gunstige gevallen een bijdrage kan leveren aan de aanvullende watervoorziening&#13;
voor de gewassen.&#13;
6. CONCLUSIES&#13;
De in dit artikel geschetste ontwikkelingen inzake het onttrekken van grondwater&#13;
voor beregeningsdoeleinden met grondwater leiden tot de volgende conclusies.&#13;
In de 'Nota Waterhuishouding' wordt tegen de achtergrond van de beperkte winbare&#13;
hoeveelheid grondwater en de sinds 1976 sterk toegenomen vraag naar grondwater&#13;
door de agrarische sector aangedrongen op het voeren van een 'gericht' beleid&#13;
ter zake.&#13;
Hoewel de in de Grondwaterwet neergelegde registratie- en vergunningplicht&#13;
daartoe goede mogelijkheden bieden, is daarvan door de provincies in het kader van&#13;
de vaststelling van de grondwaterverordeningen nauwelijks gebruik gemaakt. Een&#13;
groot aantal provincies heeft gebruik gemaakt van de in de wet neergelegde mogelijkheid&#13;
om bepaalde onttrekkingen van de registratie- en vergunningplicht uit te&#13;
zonderen. Met name de agrarische onttrekkingen zijn door het stellen van relatief&#13;
hoge grenzen in belangrijke mate van zowel de registratie- als vergunningplicht uitgezonderd.&#13;
In Overijssel en Limburg is beregening zelfs geheel van deze plicht uitgezonderd.&#13;
De door de provincies gemaakte beleidskeuze is hoofdzakelijk ingegeven door&#13;
pragmatische overwegingen (hoeveelheid werk en menskracht gemoeid met de registratie/&#13;
vergunning en de daaruit voortvloeiende controle zouden in geen verhouding&#13;
staan tot het nut van registratie/vergunning) en niet door inhoudelijke overwegingen.&#13;
De vrijstelling van de registratieplicht en de vervanging daarvan door een&#13;
meldingsplicht is in eerste instantie wellicht voldoende voor het verkrijgen van het&#13;
vereiste inzicht in het totaal van de onttrekkingen ten behoeve van de opstelling van&#13;
het grond waterplan.&#13;
Meer moeite bestaat dezerzijds met de gestelde hoge grenzen ten aanzien van de&#13;
vergunningplicht voor beregening, omdat de in de Nota Waterhuishouding en de&#13;
daaraan ten grondslag liggende PAWN-studie geschetste ontwikkelingen zonder een vergunningenbeleid niet zijn te sturen. Van de in de wet neergelegde ontkoppelingsmogelijkheid&#13;
(te weten: een hoge ondergrens voor de registratieplicht en een lage ondergrens&#13;
voor de vergunningplicht) had meer gebruik gemaakt moeten worden. Ook is&#13;
een gemis dat (met uitzondering van Noord-Holland) geen gebruik is gemaakt van de in&#13;
alle verordeningen opgenomen mogelijkheid om scherpere grenzen te stellen voor de&#13;
onttrekkingen in kwetsbare gebieden.&#13;
Door de thans gestelde grenzen vindt in feite een continuering (en in sommige provincies&#13;
zelfs een verruiming) plaats van het tot op heden op basis van de 'oude' verordeningen&#13;
gevoerde ruimhartige toelatingsbeleid. Een eventuele aanscherping van de&#13;
grenzen voor beregening is in afwachting van de resultaten van het ter zake relevante&#13;
onderzoek vooruit geschoven naar de eind 1986 vast te stellen grondwater-plannen.&#13;
Gezien de korte tijd die nog rest, is er reden tot scepsis of alsdan daadwerkelijk tot&#13;
aanscherping van de grenzen zal worden besloten.&#13;
Tijdige bezinning is echter gewenst gezien de gegevens van de CBS-landbouw-telling&#13;
mei 1983, waaruit blijkt dat beregening de laatste jaren sterker is toegenomen dan&#13;
verwacht. Ook de resultaten van het recent gereed gekomen onderzoek naar de&#13;
rendabiliteit van beregening op melk veebedrijven en de waterbehoefte van de Gelderse&#13;
landbouwgronden geven daartoe aanleiding.&#13;
Naast juridische maatregelen dienen in het kader van de aanvullende watervoorziening&#13;
voor de landbouw ook de mogelijkheden van wateraanvoer en waterconservering nader&#13;
te worden onderzocht. In de PAWN-studie heeft reeds een analyse plaats gevonden&#13;
van een aantal geselecteerde wateraanvoerplannen. Daaruit blijkt dat de rendabiliteit van&#13;
deze plannen en de gevolgen ervan voor natuur en landschap nog problemen opleveren.&#13;
Het dienen van meer belangen zal de rendabiliteit van de plannen overigens wel kunnen&#13;
verbeteren. De rendabiliteit vormt met name een knelpunt in gebieden waar geen&#13;
aanvoer van oppervlaktewater mogelijk is. Daarom dienen voor met name deze gebieden&#13;
de mogelijkheden van waterconservering in de vorm van stuwbeheer nader onderzocht te&#13;
worden, waarbij bedacht moet worden dat deze maatregel slechts in een beperkt aantal&#13;
gevallen effectief is.&#13;
Tot slot. De te treffen juridische en technische maatregelen vervullen een ondersteunende&#13;
functie ten opzichte van elkaar. Ook wanneer de hier besproken technische&#13;
maatregelen worden gerealiseerd, blijft de noodzaak van een stringent beleid middels de&#13;
registratie- en vooral vergunningplicht ten aanzien van beregening onverkort&#13;
gehandhaafd.</content><legacyfootnotes>1. De problematiek van de beregening met oppervlaktewater blijft in dit artikel buiten beschouwing. In&#13;
het zeer droge zomerhalfjaar 1976 hebben zich hierbij in juridisch-bestuurlijk opzicht ook problemen&#13;
voorgedaan. Zo bleek bij voorbeeld in Limburg dat op grond van de bestaande reglementen onttrekkingen&#13;
aan openbare waterlopen niet zonder meer konden worden verboden. Naar aanleiding hiervan&#13;
heeft de door de Unie van Waterschappen in 1978 ingestelde Werkgroep Beregening en Bevloeiing&#13;
in een in 1981 ter zake uitgebracht rapport aanbevelingen gedaan, die erop gericht zijn de waterbeheerder&#13;
een wettelijk middel te verschaffen om in voorkomende gevallen het aanwezige water op&#13;
eerlijke en billijke wijze te verdelen of wellicht zelfs op een gegeven moment iedere onttrekking te&#13;
kunnen (doen) beëindigen. Met deze aanbevelingen wordt tevens tegemoet gekomen aan conclusie 53&#13;
van de Nota inzake de Waterhuishouding van Nederland in de droge periode van 1976 van Rijkswaterstaat&#13;
(Droogtenota, Tweede Kamer, zitting 1978-1979, 15359, nr. 1.)&#13;
la. Tweede Kamer, vergaderjaar 1984-1985, 18793, nrs. 1-2.&#13;
2. Tweede Kamer, zitting 1980-1981, 16725, nrs. 1-2.&#13;
3. Voor de winbare hoeveelheid per provincie zij verwezen naar de elders in dit artikel opgenomen tabel&#13;
1 inzake de in het kader van de PAWN-studie berekende toekomstige vraag naar zoet grondwater&#13;
bij ongewijzigd beleid.&#13;
4. Deze hoeveelheid is vaststeld aan de hand van een eind 1976 door het Instituut voor Cultuurtechniek&#13;
en Waterhuishouding gehouden beregeningsenquête (P.J.M, van Boheemen en J.H.S. de Wilde: De&#13;
watervoorziening van land- en tuinbouw in het droge jaar 1976; ICW 1979, regionale studies nr. 15).&#13;
Deze hoeveelheid stemt redelijk overeen met de in het kader van de PAWN-studie gemaakte berekeningen.&#13;
Daarin is de omvang van de beregening met grondwater in 1976 berekend op ca. 250 miljoen&#13;
m3.&#13;
5. Studiecommissie waterbehoefte land- en tuinbouw: Aanvullende watervoorziening van de land- en&#13;
tuinbouw, Den Haag/Utrecht december 1980.&#13;
Deze commissie is ingesteld naar aanleiding van de in het zeer droge jaar 1976 opgetreden problemen&#13;
in de watervoorziening van land- en tuinbouw. De commissie is ingesteld om inzicht te krijgen&#13;
in de te verwachten ontwikkelingen ten aanzien van beregening. Het eindrapport is bij brief van 12&#13;
maart 1981 door de ministers van Verkeer en Waterstaat en van Landbouw en Visserij aan de Tweede&#13;
Kamer aangeboden. Tweede Kamer, zitting 1980-1981, 16400, hoofdstuk XII en XIV, nr. 55.&#13;
6. Bij gebrek aan gegevens en onderzoekresultaten was het niet goed mogelijk een goed onderbouwde&#13;
prognose op te stellen van de toekomstige omvang van de beregening. Daarom zijn in het rapport&#13;
met betrekking tot de toekomstige ontwikkelingen een aantal aannamen gedaan, aan de hand waar&#13;
van een drietal beregeningsscenario's zijn opgesteld, die uitmonden in een drietal niveau's voor de&#13;
stand van de beregening in 1990:&#13;
- 'laag' is gebaseerd op de veronderstelling dat na 1980 de toepassing van beregening niet verder&#13;
zal groeien;&#13;
- 'hoog' geeft het niveau aan dat maximaal bereikt zou kunnen worden, indien overal voldoende&#13;
water voor beregening beschikbaar zou komen;&#13;
- 'midden' geeft het midden aan tussen de twee voorgaande niveaus.&#13;
In het SWLT-rapport is het tussen-scenario als het meest realistische gepresenteerd.&#13;
7. Bedoeld onderzoek is reeds door de regering aangekondigd bij de presentatie van het SWLT-rapport&#13;
in 1981 (zie noot 5). De start van dit door het Rijksinstituut voor Volksgezondheid en Milieuhygiëne&#13;
in samenwerking met Rijkswaterstaat te verrichten onderzoek is in verband met personele wisselingen&#13;
flink vertraagd.&#13;
Naar de 'effecten' zijn overigens reeds verschillende model-studies verricht, waarvan de resultaten&#13;
onder meer gepubliceerd zijn in het blad H2O. In de discussie inzake de effecten zijn grofweg twee&#13;
opvattingen te onderscheiden. Volgens sommigen zijn de effecten van grondwaterwinning voor enerzijds&#13;
beregening en anderzijds de drink- en industriewatervoorziening niet zo verschillend, dat men beide&#13;
onttrekkingen niet zou mogen optellen en vergelijken met de voor de drink- en industriewatervoorziening&#13;
opgestelde winbare hoeveelheid grondwater. Volgens deze onderzoekers zijn de effecten onafhankelijk van&#13;
de wijze waarop het grondwater wordt gewonnen, als maar dezelfde hoeveelheid wordt gewonnen. Aldus&#13;
onder meer A. van der Giessen: Hydrologische effecten van verschillende typen grondwateronttrekkingen&#13;
in relatie tot de winbare hoeveelheid grondwater; H2O 1983, blz. 534-537. De in dat artikel gekozen&#13;
benadering is ook toegepast in het kader van de opstelling van de Nota Waterhuishouding.&#13;
Anderen bestrijden deze opvatting en zijn van oordeel dat de effecten van beregening uit het grondwater&#13;
wel degelijk verschillen van grondwateronttrekking door de drink- en industriewatervoorziening, ook al&#13;
wordt eenzelfde hoeveelheid grondwater gewonnen. Volgens deze onderzoekers is het uitgangspunt dat&#13;
de effecten wel gelijk zijn op zijn minst aanvechtbaar. Aldus onder meer H.A.J. van Lanen: Zijn er&#13;
verschillen in de effecten van grondwaterwinning voor beregening en voor drinkwatervoorziening? H2O&#13;
1985, blz. 22-27.&#13;
8. T.a.p. blz. 49.&#13;
9. In de PAWN-studie zijn ook andere berekeningen gemaakt. Onder meer is de vraag naar zoet grond&#13;
water berekend met uitvoering van de in par. 5 nog ter sprake komende zgn. lokale wateraanvoerplannen.&#13;
Volgens deze berekeningen zal het veeljarig gemiddelde van de grondwateronttrekking door&#13;
de agrarische sector omstreeks 1990 ca. 450 miljoen m3 zijn. Zonder uitvoering van deze plannen zal&#13;
deze omvang ca. 550 miljoen m3 zijn (zie de in de tekst opgenomen tabel 1).&#13;
De hier genoemde hoeveelheden omvatten naast de kubieke meters die benut worden voor de gewasgroei,&#13;
tevens de bij de beregening optredende verliezen. In de PAWN-studie wordt dus niet uitgegaan&#13;
van nettohoeveelheden. In het eerder genoemde SWLT-rapport wordt dit wel gedaan, zodat daar&#13;
andere getallen gehanteerd worden.&#13;
10. Het ontwerp van deze wet is al in 1975 bij het parlement ingediend. Door de perikelen rond de heffing&#13;
werd de parlementaire behandeling pas eind 1980 afgesloten. De wet is uiteindelijk op 7 juli 1981 in&#13;
het Staatsblad verschenen (Stb. 392 en 393).&#13;
De ontstaansgeschiedenis en de inhoud van de Grondwaterwet zijn al uitvoerig beschreven in het&#13;
instructieve artikel van mr J.I. van Elk: De Grondwaterwet, Milieu en Recht 1984, blz. 33-41. Daarom&#13;
wordt hierop in dit artikel verder niet ingegaan.&#13;
11. In gevolge art. 56 van de Grondwaterwet moet het grondwaterplan voor de eerste maal binnen drie&#13;
jaar na inwerkingtreding van de wet door Provinciale Staten zijn vastgesteld. Nu de artikelen met be&#13;
trekking tot de planvorming op 1 november 1983 in werking zijn getreden (KB 5 oktober 1983, Stb.&#13;
543), moeten de grondwaterplannen uiterlijk november 1986 gereed zijn. Omtrent de inrichting der&#13;
plannen zijn bij algemene maatregel van bestuur regels gesteld (KB 26 augustus 1983, Stb. 437).&#13;
12. Tweede Kamer, zitting 1975-1976, 13705, nr. 6, blz. 14.&#13;
13. F. Rutgers: Provincies voor een groot deel verantwoordelijk voor grondwaterbeheer; TNO-project&#13;
1983, blz. 279-283. Ir Rutgers is secretaris van de landelijke Commissie Grondwaterbeheer (CGB) en&#13;
de Technische Commissie Grondwaterbeheer, een subcommissie van de CGB.&#13;
14. Provinciale Staten kunnen ingevolge art. 48 van de Grondwaterwet een heffing instellen. De opbrengst&#13;
van deze heffing mag alleen gebruikt worden om de kosten te dekken van de voor het grondwaterbeheer&#13;
noodzakelijke onderzoekingen en van de door de provincie te betalen schadevergoedingen,&#13;
voor zover die niet op de vergunninghouders kunnen worden verhaald. Heffingplichtig zijn de&#13;
bij verordening aangewezen houders van inrichtingen welke zijn ingeschreven in het in art. 13 van&#13;
de wet bedoelde register. Door het IPO-Water is reeds in 1983 een model-heffingsverordening vast&#13;
gesteld. Of alle provincies daadwerkelijk zullen besluiten tot het instellen van een heffing moet nog&#13;
worden afgewacht. Sommige provincies overwegen de in art. 48 bedoelde kosten te financieren uit&#13;
de algemene middelen.&#13;
15. De waterleidingbedrijven, verenigd in de Vereniging van Exploitanten van Waterleidingbedrijven in&#13;
Nederland (VEWIN), zijn van oordeel dat zij, nu de agrarische onttrekkingen door de hoge registratiegrenzen&#13;
niet alleen kwantitatief maar ook financieel buiten schot blijven, financieel onevenredig worden&#13;
belast. Naast de kosten die de waterleidingbedrijven reeds sinds jaar en dag maken in het kader van de&#13;
onderzoekingen die zij verrichten ter voorbereiding van de vergunningaanvragen, dreigen de in art.&#13;
48 bedoelde onderzoekkosten daarenboven voor een belangrijk deel op hen te worden afgewenteld.&#13;
16. Door de Werkgroep Milieukunde van de RU-Utrecht is een onderzoek verricht naar het tot op heden&#13;
gevoerde grondwaterbeleid, in het bijzonder in het Gooi. In het binnenkort verschijnende onderzoekrapport&#13;
wordt onder meer geconcludeerd dat de in 1969 in werking getreden Noord-Hollandse Verordening&#13;
Onttrekking Grondwater expliciet bedoeld was om een billijke verdeling tussen de verschillen&#13;
de betrokken belangen tot stand te brengen, doch in de praktijk niet als zodanig gefunctioneerd heeft.&#13;
Hoewel de Provinciale Waterstaat al in het begin van de jaren zeventig inzag dat de grondwateronttrekkingen&#13;
verminderd dienden te worden, is in de praktijk geen enkele vergunning geweigerd en is&#13;
van dit beleidsinstrument geen enkele sturende werking uitgegaan. P.G. Lasbergen en N. van der&#13;
Baan: Grondwaterbeleid en milieubescherming; het beleid inzake een onbeschermde milieucomponent&#13;
in het Gooi; Utrecht 1985.&#13;
17. Ook het door sommige provinciale besturen genoemde bezwaar dat de in de wet geregelde&#13;
vergunningprocedure tamelijk zwaar is, is overtrokken. Immers de wet opent de mogelijkheid voor&#13;
de provincies om bij verordening bepaalde elementen van de procedure, zoals het inschakelen van&#13;
de Technische Commissie Grondwaterbeheer en het horen van de provinciale grondwatercommissie,&#13;
uit te zonderen, zodat vergunningverlening snel en zonder bureaucratische rompslomp zal kunnen&#13;
plaatsvinden.&#13;
18. In deze gebieden geldt een vergunningplicht voor inrichtingen met een pompcapaciteit van&#13;
10 m³/uur, of waarmee grotere hoeveelheden worden onttrokken dan 5 000 m3 per maand of&#13;
20 000 m3 per jaar.&#13;
In de rest van de provincie geldt een vergunningplicht voor inrichtingen met een pompcapaciteit&#13;
van 20 m³/uur, of waarmee grotere hoeveelheden worden onttrokken dan 10 000 m3 per maand of&#13;
50 000 m3 per jaar. Zie ook tabel 2.&#13;
19. P.J.M, van Boheemen van het ICW, die aan de hand van de CBS-gegevens nagaat in welke mate de&#13;
in het SWLT-rapport gemaakte prognoses uitkomen, is van mening dat de gegevens waarschijnlijk&#13;
aan de hoge kant zijn in verband met de onduidelijke vraagstelling ('welke oppervlakte cultuurgrond,&#13;
exclusief oppervlakte onder glas, kunt U beregenen of bevloeien?) Door deze vraagstelling kon name&#13;
lijk positief geantwoord worden, zonder dat de beschikbaarheid van de daarvoor benodigde apparatuur&#13;
was verzekerd. Teneinde op dit punt meer duidelijkheid te krijgen is de vraagstelling in de meitelling&#13;
1985 als volgt aangepast: Welke oppervlakte (exclusief onder glas) beregent of bevloeit u in een&#13;
droge periode?&#13;
Volgens Van Boheemen is in het kader van de meitelling 1983 met name in de poldergebieden, waar&#13;
het merendeel van de sloten ook in een droge periode watervoerend is, de oppervlakte beregende cultuurgrond&#13;
vermoedelijk overschat. In hoger gelegen gebieden, waar men is aangewezen op putten die&#13;
zijn ingericht voor grond water winning, is vermoedelijk wel sprake van een realistische telling, omdat&#13;
men in deze gebieden veel beter zijn eigen mogelijkheden kan definiëren. (P.J.M, van Boheemen, persoonlijke&#13;
mededeling, april 1985). Aangezien het in dit artikel met name om deze gebieden gaat, zijn&#13;
de resultaten van de meitelling 1983 niet zonder belang.&#13;
20. Naast onderzoek op nationaal niveau doen de provinciale waterstaatsdiensten van Limburg en Overijssel&#13;
al enige jaren op regionaal niveau inventariserend onderzoek naar de omvang van de beregening.&#13;
Voor wat betreft de Overijsselse situatie heeft H. Tienstra over de resultaten van het onderzoek&#13;
over de eerste drie jaren (1979-1981) gepubliceerd in H2O 1982, blz. 440-443. In die publikatie wordt&#13;
geconcludeerd dat er in Overijssel geen aanleiding is om over te gaan tot de invoering van een vergunningenstelsel&#13;
voor beregening. Of deze conclusie ook thans nog staande gehouden kan worden, is&#13;
twijfelachtig als men kennis neemt van de in juli 1984 door de Provinciale Waterstaat gepubliceerde&#13;
gegevens over het jaar 1983. Daarin zijn ook de gegevens van de CBS-landbouwtelling mei 1983&#13;
verwerkt.&#13;
Uit deze publikatie blijkt dat de gemiddelde groei in de jaren 1979-1982 7% per jaar (cumulatief)&#13;
is. In verband met de hoge uitkomsten over het jaar 1983 bedraagt de gemiddelde groei van 1979-1983&#13;
ca. 12% per jaar (cumulatief). [De gemiddelde landelijke groei van het aantal beregeningsinstallaties&#13;
van 1979-1983 bedraagt 7% per jaar (cumulatief)] Op grond van een en ander wordt geconcludeerd&#13;
dat in Overijssel voor de eerstkomende jaren rekening gehouden zal worden met een groei van het&#13;
aantal beregeningsinstallaties van 9-10% per jaar.&#13;
Voor gegevens over de ontwikkeling van de omvang van beregening in Gelderland zij verwezen&#13;
naar noot 23.&#13;
21. Rendabiliteit van beregening op melkveebedrijven en waterbehoefte van Gelderse landbouwgronden;&#13;
Provincie Gelderland, Dienst Waterbeheer, Arnhem maart 1985.&#13;
Het Gelderse onderzoek is opgesplitst in drie deelonderzoeken, te weten: een hydrologisch onderzoek,&#13;
een bedrijfseconomisch onderzoek en een inventarisatie van de omvang van de beregening. Het&#13;
onderzoek vond plaats in het kader van het op te stellen grondwaterplan en waterhuishoudingsplan.&#13;
In deze plannen moet namelijk onder andere een prognose worden opgenomen van de behoefte aan&#13;
grond- en oppervlaktewater voor de landbouw. De resultaten van het bedrijfseconomische deelonderzoek&#13;
zijn ook in een afzonderlijk rapport neergelegd, getiteld: Rendabiliteit van beregening op melkveebedrijven&#13;
en waterbehoefte van Gelderse landbouwgronden, Lelystad oktober 1984, rapport&#13;
nr. 96.&#13;
Van dit rapport is ook een samenvattende publikatie uitgegeven: publikatie nr. 30, december 1984.&#13;
22. De effectiviteit van beregening is dus erg laag, omdat een deel van het beschikbare vocht voor het&#13;
gewas dat in de onberegende situatie capillair opstijgt, bij beregening achterwege blijft. Deze hoeveel&#13;
heid moet via extra-beregening worden aangevuld. Tot deze conclusie komt ook H.A.J. van Lanen&#13;
in zijn in noot 7 vermeld artikel. 23. Naar aanleiding van de onderzoekresultaten inzake de ontwikkeling van de omvang van beregening&#13;
wordt in het Gelderse rapport gesteld dat, indien wordt aangenomen dat de ontwikkeling tussen 1976&#13;
en 1983 ook de komende jaren doorzet, rekening gehouden moet worden met een groei van 10 a 15%.&#13;
Dit kan beschouwd worden als een maximumprognose, uitgaande van een gelijkblijvende groei.&#13;
24. Inventarisatie watervoorziening waterschappen 1978-1979, uitgave Unie van Waterschappen, februari&#13;
1981.&#13;
25. Zie voor een bespreking van deze analyse G. Baarse en J.W. Pulles, De analyse van de waterschapsplannen&#13;
in de PA WN-studie, Waterschapsbelangen 1983, blz. 218-224. Zie ook T.A. Sprong,&#13;
J.W. Pulles, W. Silva en R.R. Jansen, De nota: 'De waterhuishouding van Nederland' en het voor&#13;
deze nota verrichte onderzoek, H2O 1984, blz. 294-307.&#13;
26. T.a.p. blz. 50. In bijlage IV van de Nota Waterhuishouding wordt uitvoerig op de in de PAWNstudie&#13;
geanalyseerde wateraan voerplannen ingegaan. &#13;
27. Een neveneffect van wateraanvoer is dat op de hoge gronden een belangrijk deel van het aangevoerde water in de&#13;
bodem infiltreert en zo ten goede komt aan het grondwater. Dat kan leiden tot een vermindering van de nadelige&#13;
gevolgen van grondwateronttrekkingen door andere belanghebbenden, zoals waterleidingbedrijven. Aldus kan met de&#13;
aanvoer van oppervlaktewater naar de hoge gronden behalve de landbouw, ook de drink- en&#13;
industriewatervoorziening worden gediend. Tegen deze achtergrond is begrijpelijk dat van de kant van de&#13;
waterschappen erop wordt gewezen om wateraanvoerplannen niet uitsluitend vanuit landbouwkundig oogpunt te&#13;
bezien.&#13;
28. In het SWLT-rapport worden op blz. 133 de volgende mogelijkheden genoemd:&#13;
- het vormen van open spaarbekkens waarin tijdelijk water kan worden opgeslagen;&#13;
- het afleiden van het neerslagoverschot naar gebieden waar infiltratie plaats kan hebben, waardoor een voorraad&#13;
in het grondwater wordt gebouwd;&#13;
- de toepassing van een minder diepe of minder intensieve ontwatering, waardoor de voorjaarsgrondwaterstand&#13;
wordt verhoogd en de afstroming van het grondwater wordt vertraagd;&#13;
- het verhogen van de beekpeilen teneinde gedurende het groeiseizoen de afstroming van het grond&#13;
water ter vertragen (stuwen).&#13;
29. In de Nota Waterhuishouding (blz. 49) wordt gesteld dat in het kader van de regionale planvorming aan de&#13;
mogelijkheden van waterconservering meer aandacht dient te worden geschonken.&#13;
30. In het beleidsvoornemen (deel a) van het structuurschema voor de landinrichting wordt ook ingegaan op de&#13;
mogelijkheden van waterconservering. Gesteld wordt dat ten aanzien van de watervoorziening in het hoge deel van&#13;
Nederland het landinrichtingsbeleid erop gericht is de waterconservering zoveel als mogelijk en verantwoord is, in&#13;
het kader van de landinrichtingsplannen te bevorderen. Teneinde de winbare hoeveelheid grondwater in delen van&#13;
de hogere zandgronden te vergroten zal, aldus het beleidsvoornemen, worden bevorderd dat plannen voor&#13;
wateraanvoer en -conservering zodanig worden ingepast in integrale waterbeheersingssystemen, dat het grond- en&#13;
oppervlaktewater zo efficiënt mogelijk kan worden beheerd (Tweede Kamer, zitting 1980-1981, 16600, nrs. 1-2,&#13;
blz. 118).&#13;
Een voorbeeld van een dergelijke integrale aanpak is het zgn. Plan Espelose Broek in het waterschap Salland. &#13;
31. In dit verband kunnen met name genoemd worden de waterschappen de Schipbeek en de Veenmarken.&#13;
In het algemeen bestaat er nog weinig inzicht in de effecten van stuwbeheer in hellende gebieden.&#13;
Teneinde dit inzicht te vergroten vindt thans door het ICW in opdracht van de provincie Noord-&#13;
Brabant een onderzoek ter zake plaats in een gebied ten zuiden van Breda. In dat onderzoek worden&#13;
overigens ook de mogelijkheden van wateraanvoer vanuit het Zoommeer en de effecten hiervan op&#13;
de regionale grondwatervoorraad meegenomen.&#13;
</legacyfootnotes><footnotes><footnote/></footnotes><auteurs>Mr H.H.A. Teeuwen</auteurs><published>1985-11-01 00:00:00</published><modified>1985-11-01 00:00:00</modified><editiondate>1985-11-01</editiondate><htmlpath>https://denhollander.info/artikel/6405</htmlpath></article>
</articles></edition>