<edition><articles><article><jaar>1982</jaar><naam>Tijdschrift voor Agrarisch Recht</naam><uitgave>3</uitgave><aflevering>3</aflevering><searchword>TvAR 3/1982</searchword><id>6460</id><udhid>UDH:TvAR/6460</udhid><titel>Beheersvergoeding en schadevergoeding</titel><searchwords><searchword>TvAR 3/1982</searchword><searchword>UDH:TvAR/6460</searchword></searchwords><attachments><attachment><name>1982_nr 3_Artikel_Wijmen.pdf</name><extention>pdf</extention><url>https://denhollander.info/download/6242/ci</url></attachment></attachments><inleiding>1. Inleiding&#13;
De mij toebedeelde materie wekte op twee manieren mijn belangstelling op: als&#13;
natuurbeschermer boeit mij de vraag hoe 'de landbouw' er weer toe kan worden gebracht&#13;
natuur en landschap - welk laatste zij vroeger mede schiep en in stand hield,&#13;
doch heden noodgedwongen 'aanpaste' om het eufemistisch te zeggen - thans&#13;
wederom mede te gaan beschermen; als jurist treft mij telkens weer het vraagstuk&#13;
der belangenafweging: wanneer wij in het algemeen belang besluiten tot instandhouding&#13;
en herstel van onze 'ecologische reserve' - en besluiten wij daar niet toe,&#13;
dan is het vroeger of later ook met ons gedaan - dan dienen wij in datzelfde algemeen&#13;
belang, dat immers in allerlei deelbelangen valt uiteen te leggen, te voorkomen&#13;
dat de kosten van de beslissing worden verhaald op één groep belanghebbenden, in&#13;
casu diezelfde landbouw. Dit soort riemen-snijden-van-andermans-leer is namelijk&#13;
onrechtvaardig. Wie deze conclusie onderschrijft bevindt zich op de sedes materiae&#13;
van mijn beschouwing: de ratio van beheers- en schadevergoedingsregelingen.&#13;
Vorengaande ontboezeming bevat de kiemen van hetgeen gaat volgen: aan de orde&#13;
moeten en zullen komen - naast uiteraard enig overzicht van de desbetreffende&#13;
wetten en regelingen, alsmede uitleg daarvan - zowel het principe van vergoeding&#13;
voor zekere (beheers-)activiteiten en zulks op basis van vrijwilligheid, als de grondslagen&#13;
voor vergoeding van de schade, die het gevolg kan zijn van een conserverende&#13;
en dus beperkende bestemming op iemands (onroerend) goed. Deze, meer theoretische&#13;
benadering behoort naar mijn mening aan de weergave van de diverse regelingen&#13;
vooraf te gaan: men kan ze beter beoordelen als men kennis heeft van de principes&#13;
waarop ze berusten, van hun onderlinge samenhang en van hun achtergrond.</inleiding><content>2. Beheersvergoedingen&#13;
Het principe dat de wet aan een burger de verplichting oplegt om iets te doen - hetgeen&#13;
iets heel anders is dan de 'klassieke' verbodsbepaling - is niet nieuw. De&#13;
Telegraaf- en telefoonwet, die uit 1904 dateert, verplicht 'Rechthebbenden op&#13;
boomen en beplantingen' om 'deze te snoeien of de takken daarvan in te korten, indien&#13;
en voor zoover deze boomen of beplantingen hinderlijk zijn of worden voor&#13;
den aanleg en de exploitatie van telegrafen en telefonen', alles 'behoudens recht op&#13;
schadevergoeding'. Hetzelfde artikel 9 voorziet in het tweede lid natuurlijk in mogelijke&#13;
nalatigheid, terwijl lid drie een spoedeisende ingreep toestaat, als namelijk 'belemmering&#13;
of storing van het verkeer' optreedt. Ook de Belemmeringenwet Privaatrecht&#13;
kent in artikel 10 een verplichting tot handelen en ook daar gaat het om het rooien of snoeien van 'boomen en beplantingen.... indien en voorzover die....&#13;
hinderlijk zijn of worden voor den aanleg of het gebruik van het werk'. Het doet&#13;
enigszins wrang aan, dat de wetgever wel degelijk de weg wist en wees naar 'beheersmaatregelen'&#13;
van negatieve aard, doch verstek liet (laat?) gaan als het om het tegendeel&#13;
gaat. En het is dit achterwege blijven van een wettelijke basis voor beheersplicht,&#13;
dat de uitvoerende overheid noopt om te grijpen naar het middel van de in&#13;
wezen civielrechtelijke overeenkomst: 'Gedacht wordt', zo introduceert de zogenaamde&#13;
Relatienota,1 'aan gewone overeenkomsten naar burgerlijk recht, waarbij&#13;
de landbouwer zich als eigenaar en/of gebruiker van de grond verplicht om in het&#13;
kader van de agrarische bedrijfsvoering bepaalde handelingen te verrichten onder&#13;
omstandigheden, in een vorm en op een tijdstip en uit een oogpunt van natuur- en&#13;
landschapsbeheer optimaal zijn en daarvoor als tegenprestatie een financiële vergoeding&#13;
ontvangt'.&#13;
Nu is de bovenverwoorde kritiek op de wetgever-als-natuurbeschermer niet helemaal&#13;
eerlijk: reeds de 'tweede Jachtwet van 1852 toonde door de opneming van&#13;
lijsters, leeuweriken en vinken als klein wild.... een eerste begin van vogelbescherming',&#13;
zo stelt J.W. Keiser vast.2 De eerste Vogelwet dateert van 1912 en niet zo veel&#13;
later kwamen de (eerste) Bosch wet (1922) en de Natuurschoonwet (1928) tot stand.&#13;
Met name de Boswet van 1961 kent in artikel 3 een zekere vorm van actief, natuurgericht&#13;
beleid in de vorm van de herplantplicht, al kleeft die ook meer bosbouw- en&#13;
houtteeltkundige bedoelingen aan. Maar eerst in de Natuurbeschermingswet uit&#13;
1967 treffen we in artikel 14 de ministeriële bevoegdheid aan om voor een beschermd&#13;
natuurmonument 'in overeenstemming met de eigenaar en de gebruiker'&#13;
een beheersplan vast te stellen. Zijn er aan dat plan voor de betrokkene lasten of&#13;
kosten verbonden 'die redelijkerwijze niet of niet geheel te zijnen laste behoren te&#13;
komen', dan kan de minister een uitkering toekennen. Deze laatste passage zal in&#13;
een volgend hoofdstuk nog aan de orde komen - zij roept immers onmiskenbaar&#13;
reminiscenties op aan de regelingen op het stuk van (plan)schadevergoeding.&#13;
Zulk een beheersplan nu vormt ook de grondslag voor de vaststelling van beheersvergoedingen.&#13;
Maar, zoals boven al aangeduid, niet de wet vormt voor deze beheersplannen&#13;
de basis, doch een beschikking3 van de Minister van Landbouw d.d. 1 juni&#13;
1977 (Stcrt. 107, en nadien diverse malen gewijzigd). En daarom kon uit een&#13;
beheersplan niet rechtstreeks de verplichting voortvloeien voor de betrokken boeren&#13;
tot het voeren van een bepaald beheer en moest de minister zijn toevlucht wel nemen&#13;
tot het aangaan van beheersovereenkomsten. In de rechtsfiguur van het contract&#13;
staat de vrijwilligheid, de wederzijdse overeenstemming centraal. Verplichtingen&#13;
kan de (uitvoerende) overheid slechts opleggen middels of krachtens een wet en zulk een bevoegdheid ontbreekt in casu. Nu behoeft dat nog niet treurig te stemmen: indien&#13;
zou blijken dat natuur- en landschapsbeheer thans, zoals vroeger, vrijwillig ter hand&#13;
worden genomen, is er meer van te verwachten dan wanneer wettelijke dwang zou&#13;
worden opgelegd. Een ander alternatief, dat namelijk van 'ambtelijk beheer', het&#13;
rechtstreeks uitvoeren van beheershandelingen door de overheid is volstrekt onbetaalbaar.&#13;
Vroeger had de boer geen stimulans nodig: hij bouwde aan het landschap&#13;
en onderhield allerlei elementen - de bekende veekerende wal, die ook geriefhout&#13;
bood, vormt een duidelijk voorbeeld - in het kader van zijn normale bedrijfsvoering.&#13;
Het resultaat van het beheer vormde ook de beloning en over esthetische aspecten&#13;
als 'belevingswaarde' sprak geen mens. Dat de bedrijfsvoering sterk veranderde,&#13;
zodat allerlei voor natuur en landschap nuttige neven-effecten wegvielen, kan de&#13;
boer niet alléén worden aangerekend.4 Als wij thans deze effecten, die uit een oogpunt&#13;
van natuur- en landschapsbehoud van principiële betekenis zijn, willen behouden&#13;
of herintroduceren, zal een ander type beloning aan de betrokken agrariërs in&#13;
het uitzicht gesteld moeten worden. Het beheer ligt immers niet meer in het verlengde&#13;
van het bedrijfsbelang, doch vormt een algemeen belang en de behartiging daarvan&#13;
is een taak die niet specifiek op één groep uit de samenleving mag worden afgewenteld.&#13;
Het is hierin dat men de rechtvaardiging moet zoeken voor het financieren&#13;
van beheersvergoedingen uit gemeenschapsmiddelen. In datzelfde algemeen belang&#13;
kan van de boer worden gevergd, dat hij zekere beperkingen en aanpassingen in zijn&#13;
bedrijfsvoering accepteert terwille van het belang van natuur- en landschapsbehoud.&#13;
Men kan de beheersvergoedingen ook uit een andere, minder algemene hoek bekijken.&#13;
Als men uitgaat van het principe dat het met onwillige honden kwaad hazen&#13;
jagen is - en daarom is er dus een overeenkomst nodig - dan ziet men zich voor de&#13;
vraag gesteld, wat vergoed moet worden. Agrarische bedrijfsvoering in natuurgebieden&#13;
brengt beperkingen met zich mee die een lagere opbrengst tot gevolg (kunnen)&#13;
hebben, terwijl ook bepaalde aanpassingen geboden kunnen zijn. Voorbeelden&#13;
zijn niet moeilijk te bedenken: hoge mestgiften zijn taboe, alleen extensieve beweiding&#13;
is (dus) mogelijk, een houtwal moet regelmatig worden afgezet of wilgen geknot.&#13;
Met laatstgenoemde activiteiten verschuift het beeld van beheer naar onderhoud.&#13;
Het beheer veroorzaakt beperkingen in de bedrijfsvoering, het onderhoud&#13;
vraagt optreden van de boer, dat hij - de natuurbeschermings-indicatie weggedacht&#13;
- meestal achterwege zal laten, aangezien hij er geen baat meer bij heeft. Ook hierin&#13;
wordt voorzien en wel door de Beschikking onderhoudsovereenkomsten landschapselementen&#13;
d.d. 7 september 1977, ditmaal gegeven door de Staatssecretaris&#13;
van CRM (Stcrt. 182). Ook hier weer staat natuurlijk de vrijwilligheid centraal: men&#13;
verplicht zich zelf tot bepaalde werkzaamheden tegen een bepaalde vergoeding. Men&#13;
kan het ook zo stellen: bij beheersovereenkomsten gaat het om vergoeding voor het&#13;
achterwege laten van zekere activiteiten en bij onderhoudsovereenkomsten juist om&#13;
het tegendeel, beide in relatie tot natuur- en landschapsbehoud. Van schadevergoeding&#13;
is bij dit alles geen sprake en het is dit begrip, dat in het volgend onderdeel ter&#13;
sprake komt. 3. Schadevergoedingen&#13;
Van overeenkomsten met daaruit voortvloeiende verplichtingen over en weer - zoals&#13;
die om een vergoeding te betalen - valt bij de schadevergoeding niets meer te&#13;
bespeuren. Deze berust in beginsel op een verbintenis uit de wet, een kwalificatie die&#13;
ons het gebied van de (on)rechtmatige (overheids)daad binnenleidt. Omdat de&#13;
ruimte daarvoor niet beschikbaar is, ga ik in deze beschouwing niet diep in op de&#13;
achtergronden van het leerstuk der planschade. Helemaal zonder enig theoretisch&#13;
fundament kan noch wil ik het echter stellen. Het woord 'planschade' is natuurlijk&#13;
te beperkt, en dat zien wij al bij het langslopen van de vormen van&#13;
schadevergoeding die de diverse, voor ons relevante wetten kennen: artikel 13 lid 4&#13;
van de Boswet constitueert een vergoeding 'naar billijkheid' voor de gebruiker of&#13;
eigenaar van de grond waarop zich de houtopstand bevindt en die een kapverbod&#13;
krijgt opgelegd 'ter bewaring van natuur- en landschapsschoon' (lid 1); vergoed&#13;
wordt schade 'welke redelijkerwijze niet of niet geheel te zijnen laste behoort te&#13;
blijven', een formule die natuurlijk direct associaties oproept met het beruchte&#13;
artikel 49 van de Wet op de Ruimtelijke Ordening, begrijpelijk, want beide&#13;
bepalingen liggen in eikaars verlengde en kwamen in dezelfde tijd tot stand.5 Artikel&#13;
18 van de Natuurbeschermingswet kent overigens een soortgelijke regeling.&#13;
Waarin ligt nu de rechtvaardigingsgrond voor het toekennen van vergoeding van&#13;
schade die justitiabelen lijden tengevolge van overheidsmaatregelen (de term 'maatregelschade',&#13;
hoe lelijk ook, dekt beter hetgeen men bedoelt, dan de term 'planschade').&#13;
Welnu, deze ligt naar mijn mening in het beginsel van de égalité des individus&#13;
devant les charges publiques. Het voert hier veel te ver daarop nader in te gaan&#13;
en ik volsta derhalve met een enkele kwalificatie: indien een last of beperking die in&#13;
het algemeen belang wordt opgelegd, een bepaalde burger veel zwaarder treft dan de&#13;
anderen die in een met hem vergelijkbare positie verkeren, moet de gemeenschap&#13;
hem vrijwaren voor de schadelijke gevolgen van die last of beperking. Dat gaat niet&#13;
zomaar: er bestaan criteria voor de toekenning van dit soort vergoedingen: zo&#13;
moet de schade materieel zijn, zij dient abnormaal (hoog) te zijn, alsmede&#13;
speciaal, bijzonder; voorts mag zij niet liggen binnen de sfeer van risicoaanvaarding&#13;
door de betrokkene. Voor het adstrueren van deze toepassingscriteria&#13;
van het beginsel der égalité met jurispridentie en voorbeelden ontbreekt hier de&#13;
ruimte.6&#13;
Dat égalité -beginsel vormt een vage norm, zoals we die in het bestuursrecht&#13;
zovele kennen. De schade-artikelen (13 Boswet, maar ook 18&#13;
Natuurbeschermingswet en natuurlijk 49 WRO) bevatten zelf ook zulk een vage&#13;
norm in de woorden 'welke redelijkerwijze niet te zijnen laste behoort te blijven'.&#13;
Maar hoe vaag ook, dergelijke normen bevatten een kiem van objectivering. Men&#13;
probeert vast te stellen waarom in dit concrete geval - in verhouding tot soortgelijke&#13;
gevallen - extra (zwaar) nadeel wordt geleden, dat daarom niet ten laste van de&#13;
benadeelde behoort (rechtsnorm!) te blijven. Werpt de ontstaansgeschiedenis van de Boswet licht op de aard van de schade&#13;
regeling, in de parlementaire behandeling van de Natuurbeschermingswet vindt men&#13;
een ander belangrijk aspect belicht: dat namelijk van de oorzaak der schade. De&#13;
Natuurbeschermingswet is er een die 'een bepaald op het gebruik van de bodem betrokken&#13;
belang in het bijzonder' beschermt en daarbij 'gaat het meestal om doeleinden&#13;
van in hoofdzaak conserverende strekking (.......... ), die, zo ze geen bijzondere&#13;
wettelijke bescherming genieten, maar al te gemakkelijk voor economisch sterkere&#13;
belangen moeten wijken'.7&#13;
De regering - de tekst stamt uit de Memorie van Antwoord - formuleerde deze&#13;
en ook de volgende passages in het kader van een afbakening tussen de Wet op de&#13;
Ruimtelijke Ordening en de Natuurbeschermingswet en daarom heet het verder dat&#13;
'de (afwerend werkende) planologische bestemming geen (positief werkende) bescherming'&#13;
biedt. Bovendien wordt 'een z.g. conserverende bestemming niet in de&#13;
eigenlijke zin des woords 'gerealiseerd'; het terrein blijft immers in beginsel in de&#13;
oorspronkelijke toestand, zoals het daar ligt. Een bestemming tot natuurgebied is&#13;
derhalve extra kwetsbaar, aangezien ze voortdurend blijft blootstaan aan de druk&#13;
van een wel realiseerbare en dan ook in de regel onomkeerbare andere bestemming&#13;
(bijv. voor industrie) van hetzelfde terrein'. Een wat langer citaat, maar zo verhelderend,&#13;
dat ik het niet kan missen. Naast een onthullend duidelijke weergave van de&#13;
gruwel van het voldongen feit,8 illustreert de regeringsvisie fraai de onmisbaarheid&#13;
juist bij conserverende bestemmingen van een behoorlijke schaderegeling. Immers,&#13;
ook een totaal ander gebruik van het gebied uitgesloten zijnde, is er de als het ware&#13;
immanente dreiging die continuering van het bestaande gebruik in feite betekent.&#13;
Ook dat toch ontwikkelt zich steeds naar andere vormen van ruimtebeslag en -&#13;
gebruik - vide als duidelijkste voorbeeld de landbouw zelf. Een vergoeding van de&#13;
nadelen die de boer lijdt door de beperkingen in zijn bedrijfsvoering, tengevolge van&#13;
de conserverende bestemming - die vanzelfsprekend ook, ja bij uitstek, de gedaante&#13;
kan aannemen van een aanwijzing uit de Natuurbeschermingswet - is wel het minste&#13;
dat hem van gemeenschapswege kan worden geboden wil er tenminste van enige&#13;
waarborg voor natuurbehoud sprake zijn.&#13;
Uiteraard kan over de achtergronden van zowel de beheersvergoedingen als de&#13;
schadevergoedingen veel meer worden gezegd, dan hier is gebeurd. Ten aanzien van&#13;
de maatregelschaden is dat duidelijk: de 'planschadediscussie' loopt in feite al decennia.&#13;
De beheersregelingen zijn een ontwikkeling van veel recenter datum, die wellicht&#13;
gaat uitmonden in een zogenaamde Beheerswet.9 Wat daarvan zij, de lezer&#13;
dient naast theoretische bespiegelingen ook enige informatie te krijgen over de thans&#13;
geldende regelingen zelf en met name die op het stuk van beheersovereenkomsten en&#13;
van onderhoudsovereenkomsten verdienen in dit kader aandacht. Diezelfde lezer zal er overigens begrip voor hebben dat ik in het vervolg van mijn beschouwing de&#13;
respectieve beschikkingen meer artikelsgewijs moet benaderen.&#13;
4. De Beschikking beheersovereenkomsten&#13;
Hoewel mij de bespreking van de diverse vergoedingen in dit themanummer is toebedeeld,&#13;
kan ik het natuurlijk niet geheel vermijden daarbij nu en dan in te gaan op&#13;
hun context in de desbetreffende beschikkingen. Dit vooropgesteld hebbende,&#13;
geef ik de lezer vervolgens enige indicatie over de vindplaatsen: al genoemd werd&#13;
voor de Beschikking beheersovereenkomsten de Staatscourant van 1977, nr. 107,&#13;
maar men kan beter terecht in de losbladige uitgave 'Landinrichting',10 waarin onder&#13;
de dus wat te beperkende titel, de inrichtings- en beheerswetgeving als een&#13;
samenhangend geheel wordt aangeboden.&#13;
De Beschikking beheersovereenkomsten, die ik gemakshalve verder afgekort&#13;
weergeef als BBO bevat zeven titels, waarvan er drie meer 'formeel' getint zijn - de&#13;
eerste heet 'Algemene bepalingen', de zesde 'Geschillen, en de laatste 'Slotbepalingen'.&#13;
De inhoudelijke bepalingen zijn gegroepeerd onder de opschriften 'Beheersplan'&#13;
(titel 2), 'Beheersverplichtingen' (titel 3, omvat slechts artikel 9), 'Vergoedingen'&#13;
(titel 4) en 'Algemene voorwaarden' (titel 5).&#13;
De grondslag voor een beheersvergoeding (artikel 10 e.v.) vormt het beheersplan&#13;
(artikel 4) - de brug tussen beide wordt geslagen indien een beheersovereenkomst&#13;
(artikelen 2, 10 e.v. en 21 e.v.) tot stand komt. Artikel 5 omschrijft wat het in&#13;
artikel 4 geïntroduceerde plan omvat: 'een beschrijving van de doeleinden van&#13;
natuur- en landschapsbeheer die in het kader van een agrarische bedrijfsvoering in&#13;
het beheersgebied worden nagestreefd'. De lezer, die op zoek gaat naar een omschrijving&#13;
van de term 'beheersgebied', komt bedrogen uit als hij tenminste enig inhoudelijk&#13;
criterium verwachtte: 'door het besluit als zodanig omschreven gebied',&#13;
zo stipuleert het definitie-artikel en ook de toelichting11 helpt hem niet veel verder:&#13;
'De beschikking voorziet in een voornamelijk procedureel stelsel, ......'.&#13;
Het beheersplan omvat echter meer dan de zojuist genoemde doeleindenbeschrijving:&#13;
ook worden beschreven het handelen en nalaten dat nodig is om die doelstellingen&#13;
te bereiken en de opzet en bedrijfsvoering van zowel de landbouwbedrijven&#13;
die in het beheersgebied liggen als van die welke zijn gelegen in het vergelijkingsgebied.&#13;
Met de introductie van dit begrip legt artikel 5 een zo gewichtig criterium aan&#13;
voor de uiteindelijke vaststelling van de vergoedingen, dat ik het desbetreffend gedeelte&#13;
woordelijk citeer: (het beheersplan bevat dus ook:) 'd de aanwijzing van een&#13;
vergelijkingsgebied ten behoeve van de vastlegging van de bedrijfsvoering, zoals deze&#13;
op het onder c bedoelde tijdstip' (datum opstelling beheersplan, v.W.) 'gebruikelijk&#13;
is in de regio, waarvan het beheersgebied deel uitmaakt onder omschrijving, gebaseerd&#13;
op de onder c bedoelde beschrijving, van de verschillen tussen het beheersgebied&#13;
en het vergelijkingsgebied, waarbij wordt aangegeven of, en zo ja in welke mate, deze verschillen op basis van de onder b bedoelde beschrijving van belang&#13;
worden geacht.12 Tenslotte houdt het beheersplan 'de grondslagen' in 'voor het&#13;
vaststellen van de in titel 4 bedoelde vergoedingen' en voor die grondslagen zijn, zo&#13;
vervolgt dan artikel 6, drie zaken 'bepalend: a het verschil van de produktieniveaus;&#13;
b de toename van de arbeidsaanspraken; c het verschil van de exploitatie-aanspraken;&#13;
het een en ander voor zover voortvloeiende uit de in dat artikel' (5, v.W.) 'onder&#13;
b, c en d bedoelde beschrijvingen.... ‘13 Wie het begrijpt mag het zeggen. Is het&#13;
te verwonderen dat er in landbouwkringen wel weerstand wordt geconstateerd tegen&#13;
beheerssituaties? De regelgever die er niet in slaagt zijn produkt voor de meestbetrokkenen&#13;
begrijpelijk te maken, moet zich niet beklagen als hij zijn doel nimmer&#13;
of (te!) laat bereikt. Wee de natuurbescherming, zo is men ten andere geneigd te verzuchten,&#13;
doch dit alles terzijde.&#13;
Artikel 7 geeft het beheersplan een impliciete beperking mee, door te stipuleren&#13;
dat na verloop van zes jaren sedert de vaststelling, wordt nagegaan of het herziening&#13;
behoeft. Op het achterwege laten van deze 'bezinning op revisie' staat echter geen&#13;
enkele sanctie, zodat ook deze instructienorm14 wel weer een wassen neus zal&#13;
blijven.15&#13;
Gelukkig krijgt men omtrent deze ratatouille van bepalingen over het beheersplan&#13;
wel enige opheldering als men zijn toevlucht neemt tot de al genoemde toelichting:&#13;
voor de vaststelling van de beheersvergoeding worden 'per beheersgebied' 'normen&#13;
en maatstaven uitgewerkt' die 'worden afgeleid uit een vergelijking van de beheersbedrijfsuitoefening'&#13;
(de taal is gans een volk!) 'en de gebruikelijke bedrijfsuitoefening&#13;
in de regio'. Vandaar dus het 'vergelijkingsgebied'? Inderdaad, en dat 'heeft&#13;
tot doel om de elders in de regio gebruikelijke bedrijfsuitoefening vast te leggen&#13;
(curs. van mij, v.W).16&#13;
Het beheersplan vormt het centrale element in de regeling der vergoedingen.&#13;
Waarvoor namelijk worden die uiteindelijk gegeven: voor het voldoen door de betrokken&#13;
agrarische ondernemer aan zekere verplichtingen. Hij verbindt zich er bij&#13;
het aangaan der beheersovereenkomst toe de verplichtingen na te komen die door&#13;
het bestuur van de Stichting Beheer Landbouwgronden - het orgaan dat belast is&#13;
met de uitvoering van de BBO - 'aan de hand van het beheersplan worden vastgesteld',&#13;
dit een en ander naar luid van artikel 9.&#13;
Waaruit deze vergoeding kan bestaan blijkt uit artikel 10, dat vier categorieën&#13;
kent: een beheersvergoeding, een aanpassingsvergoeding, een vergoeding aan de&#13;
verpachter en een vergoeding bij het eindigen van de beheersovereenkomst. Dezelfde&#13;
bepaling geeft in het derde lid weer hoe de door het genoemde bestuur vast te stellen vergoedingen worden berekend: 'met inachtneming van de in artikelen 5, onder e&#13;
bedoelde grondslagen', waarmee we weer zijn beland bij de al vermelde verschillen&#13;
van de produktieniveaus en van de exploitatie-aanspraken en de toename van de&#13;
arbeidsaanspraken. De woorden 'verschil' en 'toename' zien natuurlijk op de verhouding&#13;
tussen de bedrijfsuitkomsten in enerzijds het beheers- en anderzijds het vergelijkingsgebied.&#13;
Dat laatste wordt, zo blijkt uit de toelichting17 'in principe' gevormd&#13;
door 'de rest van de regio waarin het beheersgebied is gelegen'. Naast de al&#13;
genoemde definitie-bepalingen uit artikel 1 BBO biedt de toelichting tezelfder plaatse&#13;
overigens wat meer inzicht in hetgeen de grondslagen voor de berekening van de&#13;
vergoedingen bepaalt: verschillen in produktieniveau (= 'netto-opbrengst per gewas&#13;
van 1 ha cultuurgrond') kunnen het gevolg zijn van, uit beheersoogpunt gewenste,&#13;
verschillen in bemestingsniveau, in waterpeil, in aanwezigheid van 'landschappelijke&#13;
elementen', in begrazingsdichtheid en dergelijke. Vergt het nakomen der beheersverplichtingen&#13;
(artikel 9 BBO) méér manuren, dan is er sprake van 'toename van arbeidsaanspraken'.&#13;
Terzake de exploitatie-aanspraken schuilt er een adder onder het&#13;
gras, die in wezen veel principiëler van aard is, dan men prima vista zou&#13;
vermoeden: er kan sprake zijn van hogere kosten als gevolg van het beheersplan&#13;
(duurdere dier-ziektenbestrijding bij hoger waterpeil), maar ook van lagere (minder&#13;
bemesting). Ik acht dit punt zo principieel, omdat er, zij het impliciet, uit blijkt&#13;
hoezeer we minstens ten dele op de verkeerde weg zijn: zou de landbouw niet (door&#13;
grotendeels van buitenaf bepaalde oorzaken en invloeden) genoodzaakt zijn de&#13;
noodlotspiraal van steeds intensiever grondgebruik te bestijgen, dan zou de&#13;
kosten/opbrengstenverhouding gunstiger kunnen uitvallen en wellicht zodanig, dat&#13;
beheersvergoedingen overbodig waren én natuurbehoud, zoals vroeger, het&#13;
inhaerente sequeel was, de spin-off, gelijk men het nu wel zegt, van&#13;
landbouwkundige bedrijvigheid. Als bij wege van sluitstuk in een dergelijke, hier&#13;
hoogst-embryonaal weergegeven gedachtengang, de consument meer zou moeten&#13;
betalen voor zijn voedselpakket, was mij dat welkom. Nu leiden zowel voor hem&#13;
als voor de boer steeds méér inspanningen tot steeds minder resultaten, zeker&#13;
relatief bezien.18&#13;
Laat dit opnieuw een terzijde vormen, het werd mij ingegeven door de beschrijving&#13;
van die typisch landbouwkundige activiteiten die het vergelijkingsmateriaal&#13;
opleveren voor de berekening der vergoedingen. Aanvankelijk lijkt het hele systeem&#13;
der BBO uiterst ondoorzichtig en moeilijk te hanteren. Het is echter mogelijk er beter&#13;
inzicht in te verschaffen en dan is de invalshoek van de 'man on the spot' de&#13;
beste. Moet hij zich anders gedragen dan zijn buurman in het vergelijkingsgebied,&#13;
dan krijgt hij het voor hem nadelig effect in geld gecompenseerd aan de hand van&#13;
enkele maatstaven. Het hele complex vindt zijn basis in het beheersplan. Wil de boer&#13;
een beheers vergoeding ontvangen, dan zal hij een beheersovereenkomst moeten sluiten,&#13;
welk contract ik eerder als de brug tussen plan en vergoeding aanduidde.&#13;
Aan vier typen vergoedingen, die men kan ontvangen, wijdt de BBO in Titel 4 telkens&#13;
een eigen paragraaf. Het is absoluut ondoenlijk hier weer te geven hoe de desbetreffende&#13;
regelingen in elkaar zitten - ik zou dan het hele themanummer vullen en de lezer irriteren door tal van technische details. Degenen die gewend zijn inkomensschaden&#13;
uit te rekenen, bijvoorbeeld in ontpachtings- en onteigeningszaken&#13;
zouden verwonderd zijn over de vergaande aanwijzingen die bijvoorbeeld een&#13;
bepaling als artikel 12 BBO behelst.19&#13;
De aanpassingsvergoeding uit artikel 15 spreekt eigenlijk wel voor zich: zij&#13;
vormt geldelijke compensatie voor opheffing van 'onderbenutting van vaste&#13;
kapitaalsgoederen', hetgeen immers meestal investeringen zal vergen, al kan men&#13;
soms ook 'de benuttingsgraad van een gebouw weer opvoeren door middel van&#13;
areaalsuitbreiding', zo merkt de toelichting op.20 Ook de vergoeding aan de&#13;
verpachter (artikel 17 BBO) behoeft weinig toelichting: hij krijgt terug wat hij&#13;
minder aan pacht gaat ontvangen doordat zijn pachter beperkingen moet dulden.&#13;
Vereist is wel dat beiden gezamenlijk met de Stichting Beheer Landbouwgronden&#13;
een beheersovereenkomst sluiten. De vergoeding bij het einde van de overeenkomst&#13;
als bedoeld in artikel 18 BBO ziet op overbrugging van de tijd die de boer nodig&#13;
zal hebben teneinde weer om te schakelen op de bedrijfsvoering 'die in het&#13;
vergelijkingsgebied alsdan gebruikelijk is....', een gang van zaken die de&#13;
natuurbeschermer eerst recht moet doen huiveren, terwijl hij zich dan bovendien&#13;
vertwijfeld zal gaan afvragen, waartoe die beheersvergoedingen dan in de jaren,&#13;
voorafgaand aan die omschakeling, hebben gediend. . . .&#13;
Ik laat de BBO verder voor wat zij is, mij er heel wel van bewust, dat mijn&#13;
weergave slechts een aantal aspecten omvatte en zelfs die nog niet volledig, zulks&#13;
echter met één uitzondering. Als de boer het gedoe met beheers verplichtingen, -&#13;
overeenkomsten en -vergoedingen beu wordt, hetgeen voorstelbaar lijkt, omdat de&#13;
hele regeling het paard in feite achter de wagen spant - men herinnert zich nog&#13;
mijn 'principiële uitstapje' hierboven - , dan kan hij, mits zijn grond in een reservaat21&#13;
is gelegen, zijn percelen aanbieden aan de SBL, die dan een koopplicht heeft, aldus&#13;
artikel 30 (Men zie artikel 31, voor gronden niet in een reservaat gelegen). Bij de&#13;
prijsvaststelling wordt er géén rekening mee gehouden, dat er beperkingen bestaan&#13;
uit hoofde van de beheersovereenkomst of in het algemeen uit hoofde van natuuren&#13;
landschapsbehoud. Die koopplicht is in ons recht inmiddels géén unicum meer;&#13;
gewezen kan worden op artikel 21 van de Wet Voorkeursrecht Gemeenten22 en op&#13;
artikel 48 van de Wet Agrarisch Grondverkeer.23&#13;
5. Beheersvergoedingen uit anderen hoofde&#13;
Zoals reeds even aangestipt schept artikel 14 van de Natuurbeschermingswet in het&#13;
eerste lid de mogelijkheid dat de Minister van CRM voor een beschermd natuurmonument&#13;
(zie artikel 7 van de wet) een beheersplan vaststelt. Bij amendement&#13;
werd aan dit eerste lid de tweede zin toegevoegd, inhoudend dat de betrokkene voor&#13;
'kosten of lasten' verbonden aan een beheersplan, aan de minister 'een uitkering'&#13;
kan verzoeken, die echter alleen zal volgen indien het kosten of lasten betreft 'die&#13;
redelijkerwijze niet te zijnen laste behoren te komen'. Het was deze formule die bij&#13;
mij eerder de associatie met de planschaderegeling opriep. Naar haar aard echter beschouw&#13;
ik de onderhavige uitkering als meer verwant met de specifieke beheersvergoedingen,&#13;
zoals die hiervóór aan de orde waren. Lid 3 van hetzelfde artikel 14&#13;
verplicht namelijk de eigenaar en de gebruiker zorg te dragen 'voor de naleving van&#13;
het beheersplan', een verplichting die de wetgever kon introduceren omdat dit plan&#13;
alleen 'in overeenstemming met de eigenaar en de gebruiker vastgesteld kan worden.&#13;
De Natuurbeschermingswet, die in haar ontstaansgeschiedenis bijna 20 jaar&#13;
ouder is dan de BBO, bevat als het ware de kiemen van de in die beschikking veel&#13;
breder uitgestoelde beheersregeling: het plan zelf naturlijk, maar ook het vrijwilligheidsmoment.&#13;
De Memorie van Toelichting laat daarover geen twijfel bestaan. 'In&#13;
verband met het ingrijpende karakter, dat een beheersplan kan hebben, is bepaald&#13;
dat de minister zulk een plan slechts in overeenstemming met de eigenaar en de gebruiker&#13;
mag vaststellen', terwijl er even later sprake is van 'hun medewerking'.24&#13;
Men kan stellen dat de Natuurbeschermingswet een overeenkomst vereist voordat de&#13;
minister tot vaststelling van het beheersplan kan overgaan. Het element der vergoeding&#13;
manifesteert zich natuurlijk duidelijk in de uitkering, die men van de minister&#13;
kan krijgen. Hierin schuilt overigens tevens een verschil van betekenis tussen artikel&#13;
14 Natuurbeschermingswet en de BBO. Onder vigeur van deze laatste weet men&#13;
waar men aan toe is, ook in financiële zin. Het regiem van artikel 14 geeft wel zekerheid&#13;
op het stuk van het vereiste van overeenstemming en men weet wat men heeft te&#13;
doen en te laten in het kader van het beheersplan. Het sluitstuk echter, dat der pecuniae&#13;
dus, geeft grote onzekerheid. De 'echte' planschaderegeling kent tenminste nog&#13;
de waarborg van een kroonberoep - vide de artikelen 49 WRO, 14 lid 2 Boswet en&#13;
19 Natuurbeschermingswet. Merkwaardig genoeg komt in dat artikel geen beroepsmogelijkheid&#13;
voor tegen beslissingen van de minister ex artikel 14 Natuurbeschermingswet.&#13;
Hier dient dus de Wet Arob uitkomst te brengen, indien althans mag&#13;
worden aangenomen dat artikel 2 sub b van die wet daaraan de voet niet dwars zet.&#13;
Naar mijn mening echter behoeft zulks niet gevreesd te worden: weliswaar is het&#13;
doen van uitkeringen op zichzelf een rechtshandeling naar burgerlijk recht, maar in&#13;
casu is de basis ervoor gelegen in een strikt administratiefrechtelijke bevoegdheid,&#13;
terwijl niet behoeft te worden betwijfeld dat de ministeriële beslissing op een verzoek&#13;
om uitkering als een beschikking sensu stricto aangemerkt moet worden. De&#13;
analogie met allerlei subsidieregelingen die vaak ook 'Arob-gevoelig' zijn, springt&#13;
trouwens in het oog.&#13;
Terugkerend naar de onderhavige uitkeringen zelf, wijs ik nog op twee aspecten.&#13;
Ten eerste blijft de regeling wel erg vaag; elk criterium ontbreekt - men denke aan&#13;
de vergelijkingsgebieden; het is de vraag of jaarlijks terugkerend nadeel in één som&#13;
contant wordt gemaakt, dan wel telkens opnieuw wordt vergoed; en moet er dan&#13;
ook telkenjare een verzoek worden gedaan? En wat gebeurt er indien het beheersplan zijn geldigheid verliest - men herinnert zich de 'omschakelingsschade' uit de&#13;
BBO. Ten tweede rijst de gedachte aan de mogelijkheid, dat de beheersregelingen uit&#13;
de Natuurbeschermingswet en de BBO elkaar ergens gaan overlappen. Niet is dan&#13;
voorzien, hoe deze 'collisie' wordt opgelost. Welke regeling prevaleert? In beginsel&#13;
de wettelijke, zou ik denken, doch die is in allen dele gebrekkiger dan die uit de&#13;
BBO. Misschien moet ambtelijk en departementaal overleg dan soulaas bieden:&#13;
CRM trekt zijn plan in en wijkt aldus voor landbouw opdat de BBO toepassing kan&#13;
vinden. Dat het uiteindelijk doel - natuur- en landschapsbehoud - allerminst zal&#13;
zijn gediend met dergelijk geharrewar - insiders kennen er voorbeelden te over&#13;
van! - is zonneklaar....&#13;
Volledigheidshalve zij tenslotte in de context van deze paragraaf gememoreerd,&#13;
dat ook de Boswet een vorm van geldelijke tegemoetkoming kent en wel in het kader&#13;
van de verplichting tot herbeplanting die artikel 3 van die wet constitueert. Artikel 9&#13;
lid 1 creëert namelijk de mogelijkheid van 'een al dan niet rentedragend krediet voor&#13;
de kosten van de herbeplanting' 'indien.... de rendabiliteit van de bosbouw of de&#13;
houtteelt daartoe.... aanleiding geeft' en krachtens lid 2 van hetzelfde artikel kan,&#13;
indien ten tijde van de aflossing dezelfde aanleiding bestaat, dat krediet 'geheel of&#13;
gedeeltelijk worden omgezet in een bijdrage'. Ook artikel 10 kent een kredietmogelijkheid&#13;
terwijl artikel 11 de grondslag levert voor geldelijke bijdragen aan&#13;
'openbare lichamen en verenigingen of stichtingen van algemeen nut' en wel 'ter bewaring&#13;
van bossen en andere houtopstanden'.&#13;
6. Onderhoudsvergoedingen&#13;
Alvorens over te stappen naar de schadevergoedingen, sta ik nog even stil bij een&#13;
speciaal type vergoeding eveneens berustend op een overeenkomst, ditmaal tussen&#13;
de Staat in de persoon van de directeur van het Staatsbosbeheer ener- en de grondgebruiker&#13;
anderzijds. Ook deze onderhoudsovereenkomst berust op een verordening,&#13;
maar nu van de Staatssecretaris van CRM: de zogenaamde Beschikking onderhoudsovereenkomsten&#13;
landschapselementen, nader te noemen BOL.25 De considerans&#13;
maakt melding van de wenselijkheid, dat uit een oogpunt van natuur- en landschapsbescherming&#13;
belangrijke elementen in stand blijven. In afwachting van een&#13;
wettelijke regeling, wil men daarom onderhoudsovereenkomsten gaan afsluiten.&#13;
Uit de Toelichting blijkt om wat voor elementen het gaat: 'bosjes, houtwallen&#13;
en -singels, knotbomen, heiderestanten, kolken, poelen, steilranden en graften'&#13;
met welke laatste we in Zuid-Limburg zijn beland, waar een van onze fraaiste&#13;
landstreken, ondanks kandidatuur voor Nationaal Landschap26 (zoals de&#13;
kwalificatie tegenwoordig weer dient te luiden) eerst in de vaart der volkeren&#13;
opgestuwd moet worden middels ruilverkaveling....&#13;
De overeenkomst bevat datgene waartoe de gebruiksgerechtigde van de grond&#13;
zich verplicht 'met vermelding van de omstandigheden waaronder, de vorm&#13;
waarin en het tijdstip waarop', aldus artikel 3 BOL en uit artikel 4 blijkt vervolgens wat de&#13;
vergoeding omvat. Naast enkele bijzondere bestanddelen, zoals somtijds een bijdrage&#13;
in de vaste lasten per ha landschapselement, wordt betaald: 'een bedrag per kalenderjaar&#13;
en per lengte of oppervlakte landschapselement...., gebaseerd op het&#13;
uurloon volgens de desbetreffende in het betrokken jaar verbindende ca.o. en op de&#13;
materiaalkosten'. Subsidies uit anderen hoofde worden natuurlijk gekort (artikel 5&#13;
BOL) terwijl tenslotte nog van belang is dat een onderhoudsovereenkomst, die in&#13;
principe 'ten minste zes jaar' geldt (artikel 6 BOL) vervalt, zodra een beheersovereenkomst&#13;
van toepassing is (artikel 10 lid 3 BOL).&#13;
7. Schadevergoeding terzake maatregelen voor natuur- en landschapsbehoud&#13;
Na al hetgeen ik te berde bracht over beheers- en onderhoudsvergoedingen vertoont&#13;
het beeld der schadevergoedingen maar een povere aanblik. Niet dat er geen rechtsgrond&#13;
zou zijn aan te wijzen voor toekenning van maatregel- of planschade - ik&#13;
gaf voor die rechtsgrond een indicatie in paragraaf 3 - maar de kans op succes is zo&#13;
gering, dat er m.i. nauwelijks van een recht op schadevergoeding gesproken kan&#13;
worden. Is er bij beheer en onderhoud sprake van een overeenkomst als grondslag&#13;
voor uitkering, wanneer men pretendeert schade te (zullen) lijden, dan moet men&#13;
een rechtsgang doorlopen welke uiteindelijk naar een instantie voert (de Kroon) die&#13;
de toch al voorbehoudelijk geformuleerde wetsartikelen zo restrictief mogelijk lijkt&#13;
te hanteren. Al dient deze stelling, die niet alleen de mijne is,27 gelukkig voor de&#13;
meest recente jurisprudentie iets te worden afgezwakt, het type schadevergoeding&#13;
waarover we nu spreken is te onzent nog lang niet regu te achten. Toch zal ook hier&#13;
de rechtsontwikkeling naar mijn overtuiging die kant wél uit moeten gaan: het valt&#13;
niet te rechtvaardigen dat men bij onteigening vergoeding voor waardevermindering&#13;
van het overblijvende kan ontvangen, doch dat zulks (vaak) niet gebeurt, als de ingreep&#13;
waarvoor onteigend wordt net buiten iemands percelen gebeurt en hij er dus&#13;
wel de soms extreem nadelige invloed van ondervindt. Of, anders benaderd: als het&#13;
algemeen belang vergt, dat een enkeling daarvoor abnormaal hoge schade lijdt, zonder&#13;
dat echter zijn goed, anders dan door 'juridieke invloeden' (maatregelen zijdens&#13;
de overheid), wordt geraakt, moet hem die schade van gemeenschapswege vergoed&#13;
worden.28&#13;
Over de diverse regelingen zelf29 is, naast hetgeen ik al in paragraaf 3 over opmerkte,&#13;
niet zo veel te melden, terwijl er bovendien over de rechtsfiguur van de planschade&#13;
overvloedige literatuur voorhanden is. Men treft telkens dezelfde formule&#13;
aan: het dient schade te betreffen die 'redelijkerwijze niet ten laste van de betrokkene behoort te blijven' of woorden van nagenoeg gelijke strekking. Met enige&#13;
goede wil tot redelijke interpretatie kan men deze formulering representatief&#13;
achten voor het gelijkheidsbeginsel ofwel dat der égalité des individus devant les&#13;
charges publiques; zolang wij echter onze herkomst van regenten-natie ongaarne&#13;
verloochenen en weigeren te denken in termen van werkelijke controle-over-enweer&#13;
door de respectieve staatsmachten in een systeem van checks and balances,&#13;
blijven wij ver verwijderd van het denken in categorieën van rechtsnorm en&#13;
rechtvaardigheid. Toch gaat het er om, te voorkomen dat de gemeenschap&#13;
bepaalde lasten op een enkeling kan afwentelen, zonder dat daar volledige&#13;
schadevergoeding tegenover staat. Dat men daarvan wenst uit te zonderen,&#13;
nadelen die behoren tot het algemeen maatschappelijk risico is te begrijpen:&#13;
dergelijke nadelen brengen geen strijd met het gelijkheidsbeginsel.&#13;
Aan het slot van deze paragraaf over schadevergoedingen terzake maatregelen&#13;
in het kader van natuur- en landschapsbehoud geef ik de twee regelingen weer.&#13;
Ten eerste is er die uit artikel 13 lid 4 van de Boswet die al onmiddellijk een&#13;
interessante beperking van de kring van schadegerechtigden kent: slechts de&#13;
gebruiker en als die niet tevens de eigenaar is van het bos of de houtopstand&#13;
waarop een kapverbod rust ook die eigenaar, komen voor schadevergoeding in&#13;
aanmerking, natuurlijk indien de schade redelijkerwijze niet te hunnen laste&#13;
behoort te blijven. De minister van Landbouw en Visserij kent dan eventueel de&#13;
vergoeding toe en tegen zijn beslissing opent artikel 14 lid 1 sub b beroep op de&#13;
Kroon.&#13;
Artikel 18 van de Natuurbeschermingswet is in zoverre ruimer geformuleerd,&#13;
dat 'een belanghebbende' die schade lijdt tengevolge van onder andere een&#13;
aanwijzing tot beschermd natuurmonument om schadevergoeding kan vragen,&#13;
ditmaal aan de minister van CRM. Ook hier natuurlijk het&#13;
redelijkheidscriterium. De bepaling spreekt evenals artikel 13 Boswet over 'een&#13;
naar billijkheid te bepalen schadevergoeding', maar artikel 18&#13;
Natuurbeschermingswet sluit nauwer aan bij de parallel-bepaling uit de Wet op&#13;
de Ruimtelijke Ordening: ook in artikel 49 WRO vinden wij de (logische)&#13;
beperking dat de schadevergoeding niet 'door aankoop, onteigening of anderzins&#13;
is verzekerd'. In het kader van het begrip 'anderszins' kan men in het geval van de&#13;
Natuurbeschermingswet wellicht denken aan bepaalde tegemoetkomingen zoals&#13;
bijvoorbeeld die uit de Beschikking bosbijdragen.30 Beide artikelen - 49 WRO en&#13;
18 Natuurbeschermingswet - voorzien tenslotte in de mogelijkheid dat de&#13;
schade anders dan in geld wordt vergoed - een vorm van bestuurs-compensatie31&#13;
dus avant la lettre.&#13;
8. Naar een algemene Beheerswet?&#13;
Zoals reeds even aangestipt - zie noot 1 - bestaat er het voornemen om een&#13;
beheerswet tot stand te brengen. Wanneer dergelijke ideeën maar genoeg worden&#13;
herhaald en her en der geventileerd, gaan ze een eigen leven lijden en blijken we&#13;
over enige jaren plotseling opgescheept te zitten met weer een onleesbaar, voor justitiabele&#13;
én overheid buitengewoon moeilijk toe te passen stuk wetgeving,32 waaromtrent&#13;
niemand zich tevoren deugdelijk heeft afgevraagd of we het eigenlijk nodig hebben&#13;
en of het in geval van bevestigend antwoord dan zó in het vat gegoten moest&#13;
worden.&#13;
Die vraag hier en nu stellend, moge ik minstens een kritische noot plaatsen bij het&#13;
gememoreerde voornemen. Het lijkt mij namelijk eerder aanbeveling te verdienen&#13;
als het natuur- en landschapsbeheer komt te ressorteren onder CRM dan onder&#13;
Landbouw en als daartoe de Natuurbeschermingswet wordt gewijzigd en aangevuld&#13;
in die zin, dat zowel de BBO als de BOL er deel van gaan uitmaken. Men moet de&#13;
materie daar onderbrengen waar zij thuishoort en dat tevoren terdege vaststellen.&#13;
Natuur- en landschapsbeheer zijn het resultaat van een belangenafweging en als&#13;
daaruit is gebleken waar en hoever men met dat doel tot inrichtings- en beheersmaatregelen&#13;
wenst over te gaan, moet het ministerie dat deze sector tot zijn taakveld&#13;
kan rekenen, ook zijn belast met de uitvoering, tot en met de financiële afwikkeling&#13;
daarvan. En in het kader van die belangenafweging dient ook te worden begroot&#13;
hoeveel de vereiste financiële middelen bedragen en waar die vandaan moeten komen.&#13;
De Natuurbeschermingswet is slechts het begin van een voor dit belang afzonderlijk&#13;
in het leven te roepen eigen sectorwetgeving. Hiermede wil ik niet suggereren&#13;
dat er van landbouwzijde geen enkele invloed moet worden toegelaten, integendeel.&#13;
Doch zolang de natuurbeschermingsbelangen in betekenisvolle mate onder de bevoegdheden&#13;
van het ministerie van Landbouw en Visserij vallen, zijn evenwichtige&#13;
afweging en richtige uitvoering niet gewaarborgd.&#13;
Waarom tenslotte wordt niet gedacht aan een wijziging van de Pachtwet? - het&#13;
idee is niet van mezelf -33 of minstens aan een ruimer beleid door de Grondkamer&#13;
terzake 'natuurvriendelijke' bepalingen in pachtovereenkomsten? Omdat juist over&#13;
deze materie in dit tijdschrift onlangs een uitvoerige jurisprudentie-analyse is verschenen&#13;
van de hand van M.C. Geuze,34 kan ik er des te korter over zijn en slechts&#13;
volstaan met een aanbeveling in de zojuist bedoelde zin. Als met enige beleidsombuiging&#13;
door de Grondkamers desnodig gepaard met een wijziging van de Pachtwet&#13;
een belangrijk deel van het probleem kan worden opgelost, waarom zouden wij het&#13;
dan zoeken in allerlei beheers- en onderhoudsregelingen? Niet alleen kosten die de&#13;
gemeenschap hoge (gerechtvaardigde!) bestedingen, maar vooral houde men in de&#13;
gaten dat de boeren zelf bereid gevonden moeten worden om hun bedrijfsvoering zo&#13;
in te richten dat zij ook gelijk voorheen, het uiterst kostbare produkt dat natuur nu&#13;
eenmaal is, kunnen (blijven) voortbrengen. Dat voor dit soort produktie natuurlijk&#13;
betaald zal moeten worden, staat buiten kijf.</content><legacyfootnotes>1. Tweede Kamer, 1974-1975, 13 285, nr. 2, p. 36. Op deze introductie volgt een bespreking van de beheersproblematiek&#13;
in de Nota Landelijke gebieden (Tweede Kamer 1976-1977, 14 392, nr. 2, p. 140-&#13;
141, zie ook de vervolgstukken), terwijl de regering de materie andermaal onder de aandacht brengt&#13;
in de Memorie van Toelichting op het Ontwerp Landinrichtingswet (15 907, nr. 3, p. 17) waar sprake&#13;
is van 'de nog in te dienen Beheerswet'. Men zie tenslotte natuurlijk de recente Structuurschema's&#13;
Landinrichting en Natuur- en landschapsbehoud (resp. 16 600, nr. 2 en 16 820, nr.2).&#13;
2. 'Overheidszorg voor het natuurschoon', Brusse, Rotterdam, 1949, p. 42.&#13;
3. Het was te prefereren geweest, indien de term 'verordening' was gebruikt: een beschikking is een ge&#13;
heel andere rechtsfiguur; zij ziet op een concreet geval en richt zich tot (een) concreet aangewezen&#13;
(groep van) personen.&#13;
4. Ik ga in het kader van deze beschouwing voorbij aan een aantal geheel andere en voor natuur en landschap soms&#13;
verwoestende effecten zoals die tengevolge van schaalvergroting, intensivering, gebruik van meststoffen en&#13;
bestrijdingsmiddelen, maatregelen ter waterbeheersing e.d.&#13;
5. Voor de wetsgeschiedenis van artikel 49 WRO is die van artikel 13 Boswet van grote betekenis: het&#13;
was bij de parlementaire behandeling van laatstgenoemde wet dat in de Tweede Kamer het meest sub&#13;
stantieel en inhoudelijk werd gedebatteerd over de vragen als: Volledige schadevergoeding of niet?&#13;
Zie daarvoor de editie Schuurman en Jordens nr. 85 (1980) p. XVIII e.v.&#13;
6. Men kan goed terecht bij het preadvies van G.J. de Groot in 1980 voor de Vereniging voor Bouwrecht&#13;
onder de titel 'Planschadevergoeding' (Kluwer, Deventer, 1980).&#13;
7. MvA II, Schuurman en Jordens nr. 165 (1975), p. 9. In 'Recht, belang en rechtsbescherming'&#13;
besteedde ik ruime aandacht aan het type in de Natuurbeschermingswet behartigde belang, dat ik&#13;
kwalificeer als een 'stemloos belang' (Vuga, 's-Gravenhage, 1981, p. 253).&#13;
8. Ook over dit soort feit bevat mijn in noot 7 genoemde dissertatie uitvoerige beschouwingen; zie&#13;
aldaar p. 170-193.&#13;
9. Zie noot 1; men houde overigens in het oog dat deze wet niet los kan worden gezien van de andere&#13;
wetgeving zowel in de 'facetlijn' (ruimtelijke ordening) als in de 'sectorlijn' (natuurbehoud), terwijl&#13;
bovendien centraal dient te staan, althans naar mijn mening, het adagium: 'geen beheer zonder, waar&#13;
noodzakelijk, voorafgaande inrichting; geen inrichting zonder voorafgaande bestemming'.&#13;
10. Vuga-uitgeverij, 's-Gravenhage onder redactie van Mrs. J.W.M. Andriessen, T.H.J. Joustra en&#13;
A.C. Loeb.&#13;
11. Men zie de Vuga-uitgave 'Landinrichting', p. B 1-2-5.&#13;
12. Het berijden van stokpaarden moet niet teveel gebeuren, doch één kan ik nooit op stal laten: het taal&#13;
gebruik in het citaat is weer uiterst moeizaam.&#13;
13. Voor de begripsomschrijvingen van 'produktieniveau', 'arbeidsaanspraken' en 'exploitatie-aan&#13;
spraken' kan men terecht bij artikel 1 BBO.&#13;
14. Het begrip 'instructienorm' veronderstelt het bestaan van een pendant: 'waarborgnorm'. Aan de laat&#13;
ste zou de justitiabele wel rechten kunnen ontlenen, aan de eerste niet. Het moest niet mogelijk zijn,&#13;
dat zo met het begrip 'norm' gesold wordt, doch het is helaas niet anders. Zie over deze materie de literatuurverwijzing&#13;
op pag. 483-484 (noot 25) van mijn 'Recht, belang en rechtsbescherming'.&#13;
15. Men denke in dit verband eens aan artikel 33 van de WRO (de tien-jaarlijkse herzieningsverplichting&#13;
van bestemmingsplannen), een bepaling die ook nauwelijks wordt nageleefd.&#13;
16. Zie p. B 1-2-6 van de Toelichting op de BBO, opgenomen in de reeds vermelde Vuga-uitgave.&#13;
17. Zie p. B 1-2-11 van de Vuga-uitgave.&#13;
18. Uitvoeriger over deze vraagstukken: Prof. dr. J. de Hoogh in 'Perspectieven voor de relatie tussen&#13;
landbouw en natuurbehoud', Natuurmonumenten, 's-Graveland, 1981, p. 38-39.&#13;
19. Soortgelijk, merkwaardig ver uitgewerkt schadevergoedingsrecht vindt men in de a.m.v.b. die stoelt&#13;
op artikel 15 van de Vorderingswet 1962, al gaat het daar over de prijsvaststelling van roerende zaken&#13;
(Zie S en J nr. 24, p. 397 e.v.).&#13;
20. Vuga-uitgave, p. B 1-2-14.&#13;
21. Men zie artikel 1 BBO voor de 'definitie'. Zie ook de toelichting in de Vuga-uitgave p. B 1-2-8.&#13;
22. Zie ook artikel 27 van deze wet (Wet van 22 april 1981, S 236, nog niet in werking getreden).&#13;
23. Wet van 26 maart 1981, S 248, nog niet in werking getreden.&#13;
24. Zie Editie Schuurman en Jordens, nr. 165, p. 31.&#13;
25. Beschikking (voor deze benaming geldt natuurlijk evenzeer hetgeen ik in noot 3 opmerkte) d.d. 7 september 1977, Stcrt. 182,&#13;
waarin men o.a. de Toelichting aantreft.&#13;
26. Zie nog, recentelijk, het Structuurschema Natuur- en landschapsbehoud, p. 171.&#13;
27. Voor nadere literatuuropgave kan men terecht in een beschouwing van mijn hand in Bouwrecht 1979,&#13;
p. 173-182 onder de titel 'Artikel 49 W.R.O. Een poging om de impassse te doorbreken'.&#13;
28. Dat artikel 40e (nieuw) Onteigeningswet (in werking getreden op 6 juli 1981) enige planschadever&#13;
goeding in het kader van een onteigening mogelijk maakt, doet aan het vorenstaande niets af: het (onroerend)&#13;
goed van de betrokkene is dan in alle geval direct getroffen, immers (geheel of ten dele) onteigend.&#13;
29. Men treft vergelijkbare bepalingen aan in geheel andere wetten zoals bijvoorbeeld artikel 124 Wet geluidhinder,&#13;
artikel 15 lid 4 Monumentenwet, artikel 26 Ontgrondingenwet en 63 Wet luchtverontreiniging.&#13;
30. Beschikking d.d. 24 november 1976, Stcrt. 255, ook te vinden in S en J nr. 85.&#13;
31. Zie daarover J.A.C, van der Gouwe 'Onteigening en schadevergoeding bij rechtmatige overheidsdaad',&#13;
Vuga, 's-Gravenhage (losbladige uitgave).&#13;
32. Recente voorbeelden - ik besprak ze elders uitvoerig en boog dus op 'ervaring' - vormen het ontwerp&#13;
Landinrichtingswet en de Wet Voorkeursrecht Gemeenten.&#13;
33. Zie S. Algra in de al genoemde publicatie van Natuurmonumenten 'Perspectieven voor de relatie tussen&#13;
landbouw en natuurbehoud', p. 5.&#13;
34. 'De Pacht' 1981, p. 340-364.</legacyfootnotes><footnotes><footnote/></footnotes><auteurs>P.C.E. van Wijmen</auteurs><published>1982-03-01 00:00:00</published><modified>1982-03-01 00:00:00</modified><editiondate>1982-03-01</editiondate><htmlpath>https://denhollander.info/artikel/6460</htmlpath></article>
</articles></edition>