<edition><articles><article><jaar>2007</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/2007</searchword><id>3888</id><udhid>UDH:TvAR/3888</udhid><titel>Transformatie van het agrarisch gebied: wie betaalt en wie verhaalt? Preadvies Vereniging voor Agrarisch Recht</titel><searchwords><searchword>TvAR 4/2007</searchword><searchword>UDH:TvAR/3888</searchword></searchwords><attachments><attachment><name>TvAR_2007_4-2.pdf</name><extention>pdf</extention><url>https://denhollander.info/download/3877/ci</url></attachment></attachments><inleiding>1. Inleiding&#13;
De onderwerpskeuze voor de preadviezen voor de Vereniging&#13;
Agrarisch Recht is dit jaar bepaald actueel te noemen.&#13;
De functieverandering van het buitengebied – meer in het&#13;
bijzonder het agrarisch gebied – lijkt immers aan een onstuitbare&#13;
opmars bezig. Het buitengebied is van het slot.&#13;
Het had ook niet anders gekund, het is ons voorspeld door&#13;
de moderne profeten die wij dichters noemen2:&#13;
‘Tussen wolken en aarde de tekens:&#13;
dit waren wij, zijn wij. Kijk maar,&#13;
wij graven land uit het water,&#13;
stapelen stenen tot torens,&#13;
onze blik laat geen ruimte met rust.’&#13;
Over deze ontwikkeling valt veel te zeggen vanuit juridisch&#13;
oogpunt en meer nog zelfs vanuit niet-juridisch oogpunt. Ik&#13;
moet mij beperken. Mijn kader wordt gevormd door de gevallen&#13;
waarin de functieverandering in het buitengebied&#13;
met zich brengt dat een agrarische bestemming verdwijnt&#13;
voor een andersoortige (bouw)bestemming. Meer concreet:&#13;
agrarische gronden wijken voor de aanleg van een bedrijventerrein&#13;
of de bouw van woningen. Ik wil daarbij ingaan&#13;
op de vraag hoe de overheid (meestal de gemeente) die ontwikkeling&#13;
initieert – of minst genomen faciliteert – en op&#13;
welke wijze tussen de overheid en de agrarische grondeigenaar&#13;
een verdeling plaatsvindt van de kosten en baten van die&#13;
functieverandering. Bijzondere aandacht besteed ik in dat&#13;
verband aan het leerstuk van baatafroming. Ik sluit af – dit&#13;
is niet voor niets een preadvies – met een aantal stellingen&#13;
die voortvloeien uit mijn navolgende beschouwingen en&#13;
overdenkingen.</inleiding><content>2. Gemeentelijk voorkeursrecht&#13;
2.1. Algemeen&#13;
Wanneer een gemeente plannen heeft ten aanzien van functieverandering&#13;
in haar buitengebied zal zij er goed aan doen&#13;
die niet al te snel naar buiten te brengen. Als dat wel gebeurt,&#13;
loopt zij immers het reële risico dat marktpartijen,&#13;
ontwikkelaars, snel grondposities in het betreffende gebied&#13;
innemen. Dat beperkt dan weer de gemeentelijke mogelijkheden&#13;
om binnen dat ontwikkelingsgebied een eigen regie&#13;
te voeren, de door de gemeente in verband met de gebiedsontwikkeling&#13;
te maken kosten te verhalen, laat staan winst&#13;
te behalen. De ervaringen met de ontwikkeling van de&#13;
VINEX-locaties bieden diverse voorbeelden van deze problematiek.&#13;
Om haar belangen vroegtijdig zeker te stellen, zal de gemeente&#13;
dan ook moeten zorgen dat – alvorens haar plannen&#13;
het gemeentehuis verlaten – op de bij de planvorming betrokken&#13;
gronden een zogenaamd gemeentelijk voorkeursrecht&#13;
wordt gevestigd, gebaseerd op de Wet voorkeursrecht&#13;
gemeenten (hierna: Wvg). Krachtens (nu) art. 2 lid 1 Wvg&#13;
kan immers ten behoeve van de gemeente een voorkeursrecht&#13;
worden gevestigd op gronden opgenomen in een&#13;
(ontwerp) structuurplan of een (ontwerp) bestemmingsplan&#13;
waaraan een niet-agrarische bestemming is toebedacht en&#13;
waarvoor een afwijkend gebruik wordt beoogd. Zelfs bij gebreke&#13;
van een dergelijk (ontwerp) plan kan al de zogenaamde&#13;
vervroegde vestiging – of voorbescherming –&#13;
plaatsvinden. Is op de betreffende gronden een gemeentelijk&#13;
voorkeursrecht gelegd dan zal – kort gezegd – de eigenaar&#13;
zijn gronden niet mogen vervreemden alvorens ze eerst aan&#13;
de gemeente te hebben aangeboden. De vestiging van het&#13;
voorkeursrecht bevriest daarmee in zekere zin de mobiliteit&#13;
van de grond in een bepaald gebied.&#13;
Voor de goede orde merk ik op dat in de Invoeringswet Wet&#13;
ruimtelijke ordening3 de artikelen 1 tot en met 9a Wvg in&#13;
belangrijke mate worden gewijzigd. Uiteraard moeten die&#13;
bepalingen worden aangepast aan de nieuwe planfiguren&#13;
van de Wro – met name het projectbesluit en het inpas-&#13;
singsplan– maar daarnaast is de wijzigingsoperatie ook gebruikt&#13;
om vooruitlopend op een verdere herziening van de&#13;
Wvg een vereenvoudiging van de vestigingsgrondslagen&#13;
door te voeren. Onder de huidige Wvg is een herhaalde bestendiging&#13;
noodzakelijk om het voorkeursrecht te blijven&#13;
doen gelden. Dat betekent dat telkens dezelfde procedurele&#13;
molen moet worden doorlopen: aanwijzingsbesluit, zienswijzenprocedure,&#13;
kennisgeving, publicatie, inschrijving en&#13;
bezwaar of beroep. De vereenvoudiging behelst dat aan het&#13;
begin van de rit de aanwijzingsbesluiten worden beperkt tot&#13;
een eventuele vervroegde vestiging door B&amp;W, gevolgd&#13;
door een eenmalige vestiging door de raad. Het voorkeursrecht&#13;
loopt dan automatisch door zolang binnen de in de&#13;
wet gestelde termijn(en) een opvolgende ruimtelijk plan&#13;
wordt vastgesteld (structuurvisie, projectbesluit, bestemmingsplan&#13;
of inpassingsplan). Indien dat niet gebeurt, vervalt&#13;
het voorkeursrecht van rechtswege.4 Die vereenvoudiging&#13;
lijkt mij een goede zet. De proceseconomie wordt&#13;
bevorderd terwijl van rechtsbescherming niets wordt afgedaan.&#13;
2.2. De aanbieding&#13;
De grondeigenaar die wordt geconfronteerd met de vestiging&#13;
van een gemeentelijk voorkeursrecht op zijn eigendom&#13;
kan zijn eigendom aan de gemeente te koop aanbieden,&#13;
maar is daartoe niet verplicht. Kiest hij voor de aanbieding,&#13;
dan voorziet artikel 11 Wvg in enkele extra mogelijkheden&#13;
die tot onduidelijke gevolgen kunnen leiden. Zo opent artikel&#13;
11 lid 2 Wvg in geval de met een voorkeursrecht belaste&#13;
gronden een samenhangend geheel vormen met niet met&#13;
een voorkeursrecht belaste gronden de mogelijkheid voor de&#13;
verkoopbereid eigenaar om te ‘eisen’ dat dit geheel van&#13;
gronden wordt betrokken in de mogelijk aankoop door de&#13;
gemeente. Lid 3 van artikel 11 Wvg voegt daaraan toe dat&#13;
de verkoopbereide eigenaar eveneens kan eisen dat het bedrijf&#13;
of de onderneming waarin de onroerende zaken worden&#13;
geëxploiteerd in de aankoop wordt betrokken. Deze bepalingen&#13;
bieden dus bijvoorbeeld een agrariër de&#13;
mogelijkheid om al zijn agrarische gronden en/of zijn gehele&#13;
agrarische onderneming aan de gemeente te koop aan&#13;
te bieden zodra op enig deel van de tot de onderneming behorende&#13;
gronden een gemeentelijk voorkeursrecht is gevestigd.&#13;
De kans is dan aanzienlijk dat de gemeente – huiverig&#13;
voor een zo forse verwerving – zal afzien van de aankoop. In&#13;
dat geval is de eigenaar volgens artikel 12 lid 2 Wvg gedurende&#13;
een periode van drie jaren vrij om zijn eigendom aan&#13;
een andere dan de gemeente te vervreemden. Daarbij geldt&#13;
dan wel dat die vrijheid slechts ziet op vervreemding van&#13;
alle in zijn opgave aan de gemeente vermelde goederen&#13;
samen, met inbegrip van het gedeelte en van het bedrijf of&#13;
de onderneming, waarvan de verkoper heeft geëist, dat het&#13;
mede in de verkoop zou worden betrokken. Het is dus niet&#13;
mogelijk om na een brede aanbieding aan de gemeente onderdelen&#13;
van die aanbieding aan derden te vervreemden&#13;
met voorbijgaan aan het gemeentelijk voorkeursrecht.&#13;
De vraag rijst of er op enigerlei wijze controle wordt uitgeoefend&#13;
op de hiervoor besproken aanbiedingsmogelijkheden&#13;
van de eigenaar. Niet ondenkbaar is immers dat een gemeente&#13;
op goede gronden met een grondeigenaar van&#13;
mening kan verschillen over de vraag of bepaalde, tezamen&#13;
aangeboden gronden moeten worden beschouwd als een&#13;
‘samenhangend geheel’ of dat zij worden geëxploiteerd binnen&#13;
de onderneming van de grondeigenaar. Toch meen ik&#13;
dat die controle niet bestaat en dat de grondeigenaar op dit&#13;
punt vrijwel onbegrensde vrijheid heeft. Het risico van een&#13;
meeromvattende aanbieding – met een voorkeursrecht belaste&#13;
gronden en niet met een voorkeursrecht belaste gronden&#13;
– is door de wetgever namelijk expliciet onder ogen gezien&#13;
en daarvoor is ook een provisie gevonden5:&#13;
‘De door deze leden geuite vrees, dat een verkoper ter&#13;
frustratie van het voorkeursrecht, méér onroerend goed&#13;
als onderwerp van een voorgenomen vervreemding bij&#13;
de gemeente zou aanmelden dan hij verplicht is aan&#13;
haar op te geven en dan hij wezenlijk wenst af te stoten,&#13;
achten de ondergetekende niet reëel. Een dergelijke opgave&#13;
zou immers betekenen dat de verkoper ook daadwerkelijk&#13;
verplicht is dat meerdere mede te verkopen&#13;
aan de gemeente of, indien deze van de transactie afziet,&#13;
te vervreemden aan een derde ingeval hij, gebruik makende&#13;
van de hem alsdan volgens artikel 9, tweede lid,&#13;
gegeven tijdelijke, vrijheid wil overgaan tot vervreemding&#13;
aan derden ‘voor zover het betreft het in zijn opgave&#13;
vermelde onroerende goed’. Zijn enige alternatief&#13;
is, het gehele complex te behouden – ofwel de vervreemding&#13;
te beperken tot het buiten het voorkeursrecht&#13;
gelegen gedeelte.’&#13;
Die provisie is dus gelegen in de leden 2 en 3 van artikel&#13;
12. Als B&amp;W negatief of ontijdig reageren op de aanbieding,&#13;
heeft de verkoper gedurende de periode van drie jaren&#13;
na de bekendmaking of het uitblijven van die reactie de&#13;
vrijheid tot vervreemding aan derden ‘voorzover betreft het&#13;
in zijn opgave vermelde goed, in dier voege dat die vervreemding&#13;
moet betreffen alle in zijn opgave vermelde goederen&#13;
te zamen, met inbegrip van het gedeelte en van het&#13;
bedrijf of de onderneming, waarvan de verkoper bij het verstrekken&#13;
van die opgave heeft geëist, dat het mede in de&#13;
verkoop zou worden betrokken.’ De grondeigenaar kan dus&#13;
méér gronden aanbieden dan enkel de met een voorkeursrecht&#13;
belaste gronden. Sterker nog, hij kan eisen dat ook&#13;
andere gronden door de gemeente worden aangekocht. Als&#13;
B&amp;W een negatief – of niet tijdig een positief – beginselbesluit&#13;
nemen, is de grondeigenaar drie jaren vrij zijn eigendom&#13;
aan een ander te vervreemden maar enkel voorzover&#13;
dat betreft ‘het goed’ – het totaalpakket aan gronden – dat&#13;
hij de gemeente heeft aangeboden.&#13;
Tegen deze achtergrond past voor de gemeente voorzichtigheid.&#13;
De vrijheid van de grondeigenaar om zijn aanbieding&#13;
naar eigen wens in te kleden impliceert dat B&amp;W niet de&#13;
vrijheid hebben om zelfstandig de samenstelling van die&#13;
aanbieding te beoordelen en bijvoorbeeld in hun – volgens&#13;
artikel 12 lid 1 Wvg binnen acht weken na ontvangst van&#13;
de aanbieding te nemen – beginselbesluit tot aankoop een&#13;
onderscheid te maken tussen de verschillend componenten&#13;
van de aanbieding. Zo is voorstelbaar dat zij wél positief besluiten&#13;
ten aanzien van de met een voorkeursrecht belaste&#13;
gronden, maar afzien van aankoop van de overige aangeboden&#13;
gronden omdat die niet met eerstgenoemde gronden&#13;
een ‘samenhangend geheel’ zouden vormen. Een dergelijke&#13;
besluitvorming loopt mijns inziens het risico niet te worden&#13;
gekwalificeerd als een beginselbesluit zoals bedoeld in artikel&#13;
12 lid 1 Wvg, hetgeen het (fatale) gevolg heeft dat de eigenaar&#13;
alsnog drie jaren gevrijwaard blijft van de gevolgen&#13;
van het gemeentelijk voorkeursrecht.&#13;
2.3. De onderhandelingsfase&#13;
Indien B&amp;W tijdig een beginselbesluit als bedoeld in artikel&#13;
12 lid 1 Wvg hebben genomen, komen partijen terecht in&#13;
de onderhandelingsfase. De duur van die fase staat ter beoordeling&#13;
van de grondeigenaar. Artikel 16 lid 1 Wvg bepaalt&#13;
namelijk dat die grondeigenaar – indien B&amp;W en hij&#13;
in onderhandeling zijn getreden over de verkoop – aan&#13;
B&amp;W de wens te kennen geven, dat over de prijs advies zal&#13;
worden uitgebracht door deskundigen, te benoemen door&#13;
de rechter. Binnen twee weken na de ontvangst van het desbetreffende&#13;
schriftelijke verzoek daartoe moeten B&amp;W de&#13;
rechtbank van het arrondissement waarin de gemeente is&#13;
gelegen een of meer deskundigen te benoemen ten einde&#13;
het bedoelde advies uit te brengen. Kort gezegd kan de&#13;
grondeigenaar dus de gemeente verzoeken een prijsvaststellingsprocedure&#13;
in te leiden ‘indien burgemeester en wethouders&#13;
en de verkoper (…) in onderhandeling zijn getreden&#13;
over de verkoop’.Hoewel de wettekst lijkt te&#13;
suggereren dat er daadwerkelijke onderhandelingen (gesprekken,&#13;
correspondentie) moeten hebben plaatsgevonden&#13;
alvorens een verzoek om een prijsvaststellingsprocedure kan&#13;
worden gedaan, is dat toch niet het geval, zo blijkt uit de&#13;
parlementaire geschiedenis. Ten aanzien van artikel 16 lid 1&#13;
Wvg (toen nog: artikel 13 lid 1 Wvg) werd door de VVDfractie&#13;
tijdens de parlementaire behandeling namelijk gevraagd6:&#13;
‘De leden van de VVD-fractie stelden dat in dit lid&#13;
geen termijn wordt voorgeschreven, waarbinnen B en&#13;
W moeten gaan onderhandelen. Zulks kwam deze&#13;
leden ongewenst voor. Immers, dan pas kan de verkoper&#13;
de benoeming van deskundigen vragen.’&#13;
waarop de regering ten antwoord gaf7:&#13;
‘Naar aanleiding van de door de leden van de fractie&#13;
van de VVD gemaakte opmerking zij meegedeeld dat&#13;
de woorden ‘in onderhandeling zijn getreden’ niet bedoelen&#13;
dat al brieven zijn gewisseld of gesprekken gevoerd.&#13;
Zij duiden alleen aan dat partijen na de toepassing&#13;
van de artikelen 9-12 verkeren in een stadium van&#13;
onderhandelen.’&#13;
Duidelijk is dus dat geenszins wordt vereist dat er enige&#13;
concrete onderhandelingsactiviteiten hebben plaatsgevonden&#13;
alvorens de verkoper een verzoek kan richten tot B&amp;W&#13;
tot opstarten van de prijsvaststellingsprocedure. Voldoende&#13;
is dat partijen in de onderhandelingsfase terecht zijn gekomen&#13;
en dat is automatisch het geval indien B&amp;W een beginselbesluit&#13;
hebben genomen. Het strookt dan met de leidende&#13;
positie van de verkoper – het voorkeursrecht is&#13;
slechts een passief verwervingsinstrument – dat hem het&#13;
recht toekomt op elk gewenst moment te vragen om een&#13;
prijsvaststellingsprocedure. Wat daarbij echter niet kan is&#13;
een eerste aanbieding – een verzoek om een beginselbesluit&#13;
– combineren met een verzoek om een prijsvaststellingsprocedure.&#13;
Op die manier zou immers de termijn van acht&#13;
weken die B&amp;W hebben om zich te beraden op dat beginselbesluit&#13;
ineens worden bekort tot de twee weken waarbinnen&#13;
de rechtbank moet worden verzocht deskundigen te benoemen.&#13;
8 Zover gaat de regisserende positie van de&#13;
grondeigenaar uiteraard niet.&#13;
2.4. De prijsvaststellingsprocedure&#13;
Bij een onbevredigend verloop kunnen de onderhandelingen&#13;
eindigen in de zogenaamde prijsvaststellingsprocedure.&#13;
Deze procedure schiet naar mijn smaak op onderdelen in&#13;
ernstige mate tekort.&#13;
Een eerste manco betreft de lange duur van de procedure.&#13;
Een grondeigenaar kan een oprechte wens hebben – en misschien&#13;
zelfs een klemmende reden – om op korte termijn&#13;
zijn eigendom te vervreemden. Te denken valt aan een&#13;
voorgenomen liquidatie of bedrijfsverplaatsing. Als hij zich&#13;
dan geconfronteerd ziet met een gemeente die niet bereid is&#13;
een (in zijn ogen) acceptabele prijs te betalen en hij op die&#13;
manier wordt genoodzaakt de prijsvaststellingsprocedure te&#13;
doorlopen, kan hij al snel een vertraging tegemoet zien van&#13;
anderhalf tot twee jaar. Hij vraagt B&amp;W de rechtbank te&#13;
vragen om deskundigen te benoemen, B&amp;W richten op&#13;
hun beurt een dusdanig verzoek tot de rechtbank, de rechtbank&#13;
benoemt deskundigen, de deskundigen houden een&#13;
descente, zij komen met een concept-rapport, partijen krijgen&#13;
gelegenheid voor reacties, een definitief rapport volgt&#13;
en als één van partijen zich niet met dat rapport kan verenigen&#13;
– hetgeen waarschijnlijk is – gaat de zaak naar de rechtbank&#13;
en die doet het hiervoor beschreven traject nog eens&#13;
dunnetjes over. De hiermee gepaard gaande ‘wachttijd’ is in&#13;
mijn ogen onacceptabel. Daarbij moet voor ogen worden&#13;
gehouden dat de fase waarin in een onteigeningsprocedure&#13;
de schadeloosstelling wordt bepaald weliswaar vergelijkbare&#13;
doorlooptijden kent, maar de onteigende dan wel al in het&#13;
bezit is van een voorschot op de schadeloosstelling en daarenboven&#13;
aanspraak heeft op rentevergoeding over het restant.&#13;
9 De eigenaar van met een voorkeursrecht belaste gronden&#13;
heeft die troost echter niet. Ik zie een mogelijkheid tot&#13;
verbetering in een verkorting van de procedure in die zin&#13;
dat de procedure wordt geharmoniseerd met de schadeloosstellingsprocedure&#13;
in onteigeningszaken. Dat zou betekenen&#13;
dat die procedure niet – zoals nu – uiteenvalt in een eerste&#13;
fase waarin enkel deskundigen de prijs vaststellen en vervolgens&#13;
een tweede fase waarin de rechtbank dat doet, maar&#13;
beperkt blijft tot één fase waarin de rechtbank, geadviseerd&#13;
door deskundigen, tot een prijsbepaling komt. Daarbij heb&#13;
ik tevens een voorkeur voor een verruiming – of opschoning&#13;
– van het huidige deskundigenbestand, want juist bij&#13;
de met (te) veel zaken beladen en niet of nauwelijks aan termijnen&#13;
gebonden deskundigen zit meestal de grootste vertraging&#13;
in de procedure. Aan die vertraging kan de wetgever&#13;
niets doen. De rechtbanken zullen op dat punt zelf moeten&#13;
ingrijpen.&#13;
Een tweede onbevredigend aspect van de prijsvaststellingsprocedure&#13;
is het ontbreken van de mogelijkheid van cassatieberoep.&#13;
Daardoor ontbreekt de mogelijkheid om enige&#13;
rechtseenheid te bereiken. Ik realiseer mij dat de introductie&#13;
van een dergelijke beroepsmogelijkheid strijdig is met mijn&#13;
hiervoor geuite wens tot bekorting van de procedure, maar&#13;
ik verwacht dat in het merendeel van de gevallen – mede&#13;
vanwege de beperkte speelruimte in cassatie – een cassatieberoep&#13;
toch achterwege zal blijven. Voor mij weegt dan&#13;
zwaarder de mogelijkheid om evidente missers toch nog te&#13;
kunnen herzien, dan de in de meeste gevallen theoretische&#13;
mogelijkheid van een verlengde procedure.&#13;
In de derde plaats heb ik moeite met de thans in de Wvg&#13;
opgenomen regeling voor de vergoeding van kosten van&#13;
rechtskundige en andere bijstand in de prijsvaststellingsprocedure.&#13;
Artikel 20 lid 1 Wvg bepaalt dat die kosten in beginsel&#13;
voor rekening van de gemeente komen voorzover zij&#13;
zijn gemaakt in de ‘in de artikelen 18 en 19 omschreven&#13;
procedure’, namelijk de procedure voor de rechtbank. Dat&#13;
betekent dat de kosten gemaakt in de eerste fase van de&#13;
prijsvaststellingsprocedure, de procedure ten overstaan van&#13;
de deskundigen, in beginsel niet voor rekening van de gemeente&#13;
komen. Daarmee miskent deze kostenregeling dat&#13;
de belangrijkste slag in een prijsvaststellingsprocedure juist&#13;
wordt geslagen in die eerste fase. In die fase wordt immers&#13;
het fundament gelegd waarop deskundigen hun advies gaan&#13;
bouwen, een advies dat ook in de tweede fase, de rechtbankfase,&#13;
als voornaamste bouwsteen voor de rechtbank zal&#13;
dienen. Het is in strijd met de werkelijkheid om te veronderstellen&#13;
dat de grondeigenaar het in die eerste fase wel alleen&#13;
af zou kunnen, of in elk geval met geringe kosten. Integendeel,&#13;
het is juist in die fase dat hij zo goed mogelijk&#13;
beslagen ten ijs moet komen. Hij heeft ten minste behoefte&#13;
aan een juridisch adviseur (bijvoorbeeld een advocaat) en&#13;
een schadedeskundige (bijvoorbeeld een makelaar of taxateur)&#13;
om enig tegenwicht te kunnen bieden aan de gemeente.&#13;
Vergoeding van de in dat verband gemaakte kosten&#13;
lijkt mij dan ook op zijn plaats.&#13;
2.5. De aanbieding&#13;
Gesteld dat het vooruitzicht van de prijsvaststellingsprocedure&#13;
al niet voldoende afschrikwekkend is, dan zal een&#13;
grondeigenaar toch niet licht zijn eigendom aan de gemeente&#13;
te koop aanbieden indien hij weet dat de basis van&#13;
de vestiging van dat voorkeursrecht is gelegen in een voor&#13;
hem aantrekkelijke planologische wijziging ten aanzien van&#13;
zijn grond. De grondeigenaar zal dan omzien naar – en dikwijls&#13;
zelfs opgezocht worden door – een ontwikkelaar die&#13;
samen met hem de aan zijn grond toe te denken bestemming&#13;
zal realiseren. De vraag is dan wat in zulke (veel voorkomende)&#13;
gevallen nog de functie van het voorkeursrecht&#13;
is.&#13;
Artikel 10 lid 1 Wvg bepaalt dat de eigenaar van een met&#13;
een gemeentelijk voorkeursrecht belast perceel die grond –&#13;
behoudens de in lid 2 van dat artikel genoemde omstandigheden&#13;
– niet mag vervreemden zonder de grond eerst aan&#13;
de gemeente te hebben aangeboden. Belast met het toezicht&#13;
op de naleving van die verplichting is, zo blijkt uit artikel&#13;
24 Wvg, de notaris. De notaris moet een eventuele leveringsakte&#13;
namelijk voorzien van een zogenaamde ‘voetverklaring’,&#13;
waarin hij aangeeft dat de betrokken onroerende&#13;
zaak niet is opgenomen in een (in werking getreden zijnd)&#13;
aanwijzingsbesluit, hetzij dat de vervreemding niet in strijd&#13;
is met het bepaalde in de artikelen 10 tot en met 23 Wvg.&#13;
Schiet de notaris in dat toezicht tekort – geeft hij ten onrechte&#13;
een voetverklaring af, vindt er een vervreemding&#13;
plaats in strijd met een voorkeursrecht – dan zal de gemeente&#13;
in beginsel met lege handen staan. Een actie uit&#13;
hoofde van onrechtmatige daad jegens notaris en/of de bij&#13;
de vervreemding betrokken partijen (zowel koper als verkoper)&#13;
kan tot de mogelijkheden behoren10, maar de Wvg beoogt&#13;
mijns inziens geen instrument te bieden tot reparatie&#13;
van de notariële fout.11&#13;
In de jurisprudentie12 wordt wel aangenomen dat artikel 26&#13;
Wvg in dergelijke gevallen een oplossing kan bieden, maar&#13;
ik heb twijfels over de juistheid van die opvatting. Het (in-&#13;
middels beruchte) artikel 26 Wvg13 biedt de gemeente weliswaar&#13;
de mogelijkheid de nietigheid in te roepen van&#13;
rechtshandelingen die zijn verricht met de kennelijke strekking&#13;
afbreuk te doen aan de voorkeurspositie van de gemeente,&#13;
maar ziet mijns inziens juist niet op vervreemdingen&#13;
als bedoeld in artikel 1 Wvg.14 Steun voor deze&#13;
opvatting kan worden gevonden in de parlementaire geschiedenis,&#13;
meer concreet de memorie van antwoord,&#13;
waarin wordt opgemerkt15: ‘Ter antwoord op de vraag van&#13;
de leden van de P.v.d.A.-fractie wat de sanctie is op het afgeven&#13;
van een onjuiste verklaring van de notaris, delen de ondergetekenden&#13;
mede dat het hier gewenst voorkomt om te&#13;
dien aanzien het gemene recht van toepassing te doen zijn&#13;
en niet een speciale voorziening in het wetsontwerp op te&#13;
nemen.’Het gemene recht, dat zou – zoals hiervoor al gesuggereerd&#13;
– een actie uit hoofde van onrechtmatige daad&#13;
kunnen zijn. Het is volgens de minister dus in beginsel niet&#13;
de bedoeling om artikel 26 Wvg in tegen een in artikel 1&#13;
Wvg bedoelde vervreemding in stelling te brengen.&#13;
2.6. Artikel 26 Wvg&#13;
Gaat het om een rechtshandeling anders dan een vervreemding,&#13;
dan moet de daarop gerichte nietigheidsactie (via een&#13;
verzoekschrift) binnen acht weken nadat de gemeente kennis&#13;
heeft verkregen van de desbetreffende rechtshandeling&#13;
bij de rechtbank worden ingesteld. Het gaat daarbij meestal&#13;
om overeenkomsten tussen een grondeigenaar en ontwikkelaar&#13;
waarin de afspraak is neergelegd dat beide partijen&#13;
samen zullen overgaan tot een ontwikkeling van de grond&#13;
conform de daaraan toebedachte bestemming. Dergelijke&#13;
overeenkomsten worden samenwerkings- of ontwikkelingsovereenkomsten&#13;
genoemd. Bij de toetsing van die samenwerking&#13;
tussen grondeigenaar en ontwikkelaar geldt als criterium&#13;
of een rechtshandeling de kennelijke strekking heeft&#13;
om de feitelijke en economische macht over de grond over&#13;
te dragen. Volgens de jurisprudentie is dat in elk geval zo&#13;
wanneer de eigenaar minder dan 50% risico loopt bij de&#13;
ontwikkeling.16 Een oordeel van de Hoge Raad over deze&#13;
wijze van invulling van artikel 26 Wvg is echter nog niet&#13;
bekend. Incidentele successen voor ‘samenwerkingscombinaties’&#13;
nemen niet weg dat in het merendeel van de gevallen&#13;
de samenwerking niet zodanig kan worden gecamoufleerd&#13;
dat zij de toets van artikel 26 Wvg zal kunnen doorstaan.17&#13;
Het is wel goed om voor ogen te houden dat, niettegenstaande&#13;
het schrappen van het voorheen in artikel 26 Wvg&#13;
opgenomen vereiste dat afbreuk wordt gedaan aan ‘het belang&#13;
van de gemeente bij’ haar in de Wvg geregelde voorkeurspositie,&#13;
wel nog sprake dient te zijn van een rechtshandeling&#13;
die is verricht met de kennelijke strekking afbreuk te&#13;
doen aan deze voorkeurspositie. Niet bij elke rechtshandeling&#13;
waarbij de beschikkingsmacht over of het economisch&#13;
belang bij met een gemeentelijk voorkeursrecht belaste&#13;
grond in enigerlei mate worden overgedragen zal die ‘kennelijke&#13;
strekking’ hebben. Het verhuren van onroerende&#13;
zaken op met voorkeursrecht belaste percelen, het verpachten&#13;
van de grond of het vestigen van een hypotheek hebben&#13;
deze kennelijke strekking in beginsel niet. In dit verband&#13;
kan ook worden gedacht aan de overdracht van een (zeer)&#13;
klein deel van de aandelen van een vennootschap die&#13;
eigenaar is van een met een voorkeursrecht belast perceel.&#13;
Mijns inziens zal de overdracht van een enkel aandeel op&#13;
een omvangrijk totaal niet geacht kunnen worden de kennelijke&#13;
strekking te hebben afbreuk te doen, ook al wordt&#13;
de gemeentelijke voorkeurspositie wel aangetast doordat&#13;
een zeer beperkt gedeelte van de beschikkingsmacht over de&#13;
aangewezen grond wordt overgedragen. Indien de betreffende&#13;
vennootschap vele ‘assets’ heeft, waarvan het met een&#13;
voorkeursrecht belaste perceel er toevallig één is, is zelfs verdedigbaar&#13;
dat de overdracht van alle aandelen in die vennootschap&#13;
niet de strekking heeft om afbreuk te doen aan&#13;
het gemeentelijk voorkeursrecht. Een ander oordeel zou immers&#13;
ertoe leiden dat de gemeente met vestiging van voorkeursrechten&#13;
reeds nagenoeg de economische eigendom van&#13;
de aangewezen grond zou verwerven. In dit verband is ten&#13;
slotte niet zonder belang dat de bewijslast dat de rechtshandeling&#13;
is gepleegd met de kennelijke strekking het voorkeursrecht&#13;
te ontgaan volgens de wetgever bij de gemeente&#13;
ligt.18&#13;
De betekenis van (art. 26 van) de Wvg mag dus niet worden&#13;
overschat. Het voorkeursrecht betekent een bevriezing&#13;
van grondposities, maar via het voorkeursrecht kan geen&#13;
verwerving worden afgedwongen19 en kan evenmin kostenverhaal&#13;
plaatsvinden.20 Daartoe moet de gemeente gebruik&#13;
maken van andere instrumenten, waarbij een belangrijke&#13;
voorvraag is of de gemeente koste wat kost de gronden zelf&#13;
wil ontwikkelen – in welk geval het onteigeningsinstrument&#13;
in stelling moet worden gebracht – of bereid is ruimte te&#13;
laten voor zelfrealisatie en genoegen neemt met kostenverhaal.&#13;
3. Onteigening en zelfrealisatie&#13;
3.1. Zelfrealisatie&#13;
Bij een hechte samenwerking tussen grondeigenaar en ontwikkelaar&#13;
zal het voor een gemeente bepaald niet eenvoudig&#13;
zijn om met succes tot onteigening te komen. Voorafgaande&#13;
vernietiging van een samenwerkingsovereenkomst met behulp&#13;
van artikel 26 Wvg betekent in elk geval niet dat geen&#13;
beroep meer zou kunnen worden gedaan op zelfrealisatie.21&#13;
De Kroon beoordeelt of de eigenaar en ontwikkelaar samen&#13;
bereid en in staat is de toebedachte bestemming te realiseren.&#13;
De omstandigheid dat hun daartoe gesloten (samenwerkings)&#13;
overeenkomst door toedoen van de gemeente onderuit&#13;
is gehaald, doet bij die beoordeling niet terzake. Een&#13;
beroep op zelfrealisatie moet – om te slagen – wel aan een&#13;
aantal eisen voldoen.22&#13;
In de eerste plaats moet de grondeigenaar aantonen dat hij&#13;
zelf of met behulp van anderen in staat is om de aan zijn&#13;
grond toebedachte ontwikkeling te realiseren. Hij moet dus&#13;
(uiteraard) eigenaar zijn van de gronden waarop hij de ontwikkeling&#13;
zelf ter hand wil nemen. Hij moet daarnaast ook&#13;
beschikken – of via samenwerking met derden kunnen beschikken&#13;
– over voldoende kennis, ervaring en kapitaal om&#13;
die ontwikkeling daadwerkelijk gestalte te (kunnen)&#13;
geven.23&#13;
In de tweede plaats moet de zelfrealisatie doelmatig zijn.&#13;
Daarvan zal bijvoorbeeld geen sprake zijn als de eigenaar&#13;
over onvoldoende grond beschikt in die zin dat een te realiseren&#13;
werk slechts voor een deel op zijn eigendom kan worden&#13;
geprojecteerd.24 In dit verband is overigens van belang&#13;
dat de Kroon van oordeel is dat de gemeente niet kan worden&#13;
gedwongen tot een grondruil om alsnog zelfrealisatie&#13;
mogelijk te maken.25 De planopsteller – meestal de gemeente&#13;
– kan dus door vorm en locatie van bouwblokken&#13;
zorgvuldig te kiezen de mogelijkheden van zelfrealisatie in&#13;
belangrijke mate beïnvloeden, zij het dat zogenaamde ‘pestplanologie’&#13;
door de (bestuurs)rechter niet zal worden toegestaan.&#13;
In de derde plaats kan in geval de zelfrealisator niet het hele&#13;
plangebied in handen heeft zelfrealisatie stranden op het gemotiveerde&#13;
betoog van de planopsteller dat het plan integraal&#13;
en in onderlinge samenhang moet worden uitgevoerd.&#13;
Meestal zal dan sprake zijn van een zodanig complex van&#13;
bestemmingen dat dit – al is het maar bezien vanuit de&#13;
grondexploitatie – louter integraal tot uitvoering kan worden&#13;
gebracht.26&#13;
Een vierde struikelblok kan tenslotte nog zijn de vorm van&#13;
planuitvoering. Als de zelfrealisator een andere vorm van&#13;
planuitvoering voor ogen heeft dan de planopsteller, de gemeente,&#13;
kan onteigening doorgang vinden, mits aan die&#13;
door de gemeente voorgestane wijze van planuitvoering in&#13;
het publieke belang dringend behoefte bestaat.27 De vorm&#13;
van planuitvoering is – zo blijkt uit de uitspraken van de&#13;
Kroon – een betrekkelijk ruim begrip. Voorbeelden zijn de&#13;
concrete inrichting of verkaveling, uitgiftebeleid en uitgifteprijs,&#13;
fasering, tempo van realisering, toewijzingscriteria,&#13;
differentiatie in de bouw, kwaliteit en overige randvoorwaarden.&#13;
In alle gevallen geldt dat de Kroon toetst of bij de&#13;
door de planopsteller gekozen vorm van planuitvoering een&#13;
zodanig publiek belang is betrokken dat het persoonlijk belang&#13;
van de eigenaar daarvoor moet wijken.&#13;
Van groot belang is daarbij overigens dat een onteigenende&#13;
gemeente niet uit het oog verliest dat in geval een beroep&#13;
op zelfrealisatie wordt gefrustreerd door bijzondere gemeentelijke&#13;
uitvoeringswensen waaraan de onteigende niet&#13;
kan of wil tegemoetkomen, zulks niet wegneemt dat die eigenaar&#13;
bij de bepaling van de schadeloosstelling voor onteigening&#13;
niet alleen vergoeding zal kunnen verkrijgen van de&#13;
waarde van de onteigende gronden, maar tevens voor de&#13;
misgelopen exploitatiemogelijkheden.28 Dergelijke schadeloosstellingen&#13;
kunnen zeer aanzienlijk zijn.&#13;
3.2. Aanbestedingsplicht versus zelfrealisatierecht&#13;
In dit verband signaleer ik dat – hoewel mij tot op heden&#13;
geen concrete voorbeelden daarvan bekend zijn – bepaald&#13;
niet kan worden uitgesloten dat ook de (Europese) aanbe-&#13;
stedingsregels kunnen maken dat aan een zelfrealisatieverweer&#13;
voorbij moet worden gegaan. Bregman verkondigde&#13;
die opvatting al in 2002 en Mulder trok in 2003 naar aanleiding&#13;
van het zogenaamde Scala-arrest29 de ‘voorlopige&#13;
conclusie’ dat in een directe confrontatie de aanbestedingsplicht&#13;
het zou winnen van het zelfrealisatierecht.30 Ik denk&#13;
dat die conclusie juist is en nog wordt versterkt door de recente&#13;
uitspraak van het Hof in de Franse zaak Aroux e.a.&#13;
tegen de gemeente Roanne31, waarin het Hof het Scala-arrest&#13;
weliswaar niet noemt, maar welke zaak toch een halte&#13;
lijkt op dezelfde marsroute waarlangs Scala is gelegen.&#13;
Waar ging het om in Roanne? In 2002 besloot de Franse&#13;
stad Roanne bij wege van maatregel van stadsontwikkeling&#13;
in de stationswijk een recreatiepark met zowel publieke als&#13;
private elementen. Roanne sloot hiertoe met de Société&#13;
d’équipement du département de la Loire (SEDL), een gemengde&#13;
vennootschap voor stadsontwikkeling, een overeenkomst&#13;
voor het aankopen van grond, het bijeenbrengen van&#13;
kapitaal, het laten uitvoeren van studies, het organiseren&#13;
van een vergelijkend onderzoek onder ingenieurs, het laten&#13;
uitvoeren van de bouwwerken en het verzekeren van de&#13;
coördinatie van het project alsmede van de voorlichting van&#13;
de stad. Aan het Hof van Justitie werd de vraag voorgelegd&#13;
of de overeenkomst met SEDL de gunning van een overheidsopdracht&#13;
voor de uitvoering van werken betrof, waarvoor&#13;
overeenkomstig de aanbestedingsrichtlijn een oproep&#13;
tot inschrijving had moeten plaatsvinden. Het Hof brengt&#13;
eerst in herinnering dat overheidsopdrachten voor de uitvoering&#13;
van werken in de richtlijn worden omschreven als&#13;
schriftelijke overeenkomsten onder bezwarende titel die zijn&#13;
gesloten tussen een aannemer en een aanbestedende dienst&#13;
en die met name betrekking hebben op het ontwerp en/of&#13;
de uitvoering van werken of van een werk dat aan de door&#13;
de aanbestedende dienst vastgestelde eisen voldoet. Het Hof&#13;
wijst erop dat Roanne met SEDL, die aannemer in de zin&#13;
van de richtlijn is, een schriftelijke overeenkomst heeft gesloten.&#13;
Het stelt vast dat het hoofdvoorwerp van deze overeenkomst&#13;
met SEDL – ook al omvat die een dienstencomponent,&#13;
namelijk het beheer en de organisatie van de&#13;
werken – de aanleg van het recreatiepark, dat wil zeggen&#13;
een werk in de zin van de richtlijn, is. Het Hof preciseert&#13;
dat het in dit verband niet van belang is dat SEDL de werken&#13;
niet zelf uitvoert, maar deze door onderaannemers laat&#13;
uitvoeren. Evenmin is van belang dat een aantal gebouwen&#13;
binnen het recreatiepark, aan derden zal worden verkocht.&#13;
Ten slotte stelt het Hof vast dat het om een overeenkomst&#13;
onder bezwarende titel gaat, waarbij tegenprestaties zowel&#13;
worden geleverd door Roanne als door derden aan wie bepaalde&#13;
werken zullen worden verkocht. In die omstandigheden&#13;
concludeert het Hof dat deze overeenkomst moet worden&#13;
aangemerkt als een overheidsopdracht voor de&#13;
uitvoering van werken in de zin van de richtlijn. Om uit te&#13;
maken of de waarde van de opdracht de drempel voor de&#13;
toepassing van de richtlijn overschrijdt, moet volgens het&#13;
Hof rekening worden gehouden met de totale waarde van&#13;
de opdracht voor de uitvoering van werken vanuit het oogpunt&#13;
van een potentiële inschrijver. Daarmee bedraagt die&#13;
waarde niet alleen alle bedragen die de aanbestedende&#13;
dienst zal moeten betalen, maar ook alle inkomsten die van&#13;
derden zullen worden verkregen. Het lijkt er dus op dat uit&#13;
het Roanne-arrest volgt dat gemeentes bij gebiedsontwikkeling&#13;
niet alleen – zoals al bekend – verplicht zijn om infrastructurele&#13;
en overige publieke werken aan te besteden,&#13;
maar een aanbestedingsplicht hebben voor de gehele ontwikkeling&#13;
dus inclusief woningen, kantoren en eventuele&#13;
andere private voorzieningen.&#13;
Als die lezing juist is, dan zal het Roanne-arrest de huidige&#13;
ontwikkelingspraktijk niet ongemoeid laten. De gemeenten&#13;
lijken een belangrijke keuze te moeten maken. Enerzijds bestaat&#13;
de mogelijkheid van een eigen opdrachtgeverschap,&#13;
maar dan met een verscherpte, verdergaande aanbesteding&#13;
dan tot op heden werd aangenomen – en daaraan haas onvermijdelijk&#13;
gekoppeld het voeren van onteigeningsprocedures&#13;
waarin een beroep op de aanbestedingsplicht wordt&#13;
ingezet tegen een beroep op zelfrealisatie. Anderzijds kan de&#13;
gemeente ook opteren voor het voeren van een meer faciliterende&#13;
in plaats van een actieve grondpolitiek. Op die manier&#13;
voorkomt de gemeente immers de aanbestedingsproblematiek.&#13;
Die laatste optie wordt enigszins vergemakkelijkt&#13;
door de aanstaande inwerkingtreding van de grondexploitatiewet,&#13;
die de gemeentes ruimere mogelijkheden biedt om&#13;
via het publieke recht de regie te voeren over gebiedsontwikkeling.&#13;
32 Ik denk daarbij bijvoorbeeld aan de mogelijkheid&#13;
belangen van volkshuisvesting op te nemen in het bestemmingsplan&#13;
en de mogelijkheid om eisen ten aanzien&#13;
van het openbaar gebied op te nemen in een exploitatieplan.&#13;
33 Het zelf verstrekken van (aanbestedingsplichtige)&#13;
opdrachten is dan in elk geval niet langer noodzakelijk, om&#13;
die belangen veilig te stellen.&#13;
Het Roanne-arrest versterkt in elk geval het standpunt dat&#13;
de aanbestedingsplicht kan voor de overheid een grond – en&#13;
mogelijkheid – zijn om tegen een zelfrealisatieberoep in de&#13;
onteigening door te zetten. Gelet op de hiervoor beschreven&#13;
Kroonjurisprudentie is niet goed voorstelbaar dat de Kroon&#13;
(of – in de gerechtelijke onteigeningsprocedure – de civiele&#13;
rechter) zal oordelen dat, hoewel de overheid realisatie door&#13;
de grondeigenaar niet wil en kan toestaan vanwege de op&#13;
haar (de overheid) rustende aanbestedingsplicht, de noodzaak&#13;
tot onteigening toch ontbreekt. Integendeel, de in&#13;
Scala en Roanne door het Hof benadrukte noodzaak tot&#13;
aanbesteding leidt in geval van een weigerachtige grondei-&#13;
genaar als vanzelf tot de noodzaak van onteigening als bedoeld&#13;
in artikel 79 Ow. Een andere vraag is nog of een&#13;
grondeigenaar onteigening kan afwenden met het verweer&#13;
dat het werk waarvoor onteigend dreigt te worden in strijd&#13;
is met Europese aanbestedingsregels. Ik meen dat een dergelijk&#13;
verweer zou moeten falen. De onteigeningsprocedure is&#13;
niet de geëigende procedure om een dergelijke kwestie aan&#13;
de orde te stellen.34 Die procedure is op spoed gericht en&#13;
juist de beoordeling van de aanbestedingsplichtigheid van&#13;
(een deel van) het voorgenomen werk zal dikwijls een complexe&#13;
– en tijdrovende – kwestie zijn. Daarbij komt er voldoende&#13;
andere middelen ten dienste van de grondeigenaar&#13;
staan om de aanbestedingsplichtigheid te laten toetsen en&#13;
een strijd met die plicht consequenties te doen hebben.&#13;
Gaat het om een eigenaar die zelf had willen ontwikkelen –&#13;
en had willen participeren in een ten onrechte achterwege&#13;
gebleven aanbesteding – dan staat de gang naar de civiele&#13;
rechter open. Gaat het om een eigenaar die niet zelf had&#13;
willen participeren, dan valt voorshands niet goed in te zien&#13;
welk belang deze eigenaar zou (kunnen) hebben bij een al&#13;
dan niet naleven van aanbestedingsregels: in beide gevallen&#13;
zal hij zijn eigendom immers verliezen ten behoeve van het&#13;
te realiseren werk. Mocht het werk vanwege aanbestedingsperikelen&#13;
uiteindelijk toch niet (tijdig) doorgang vinden,&#13;
dan biedt artikel 61 Ow – de terugvorderingsmogelijkheid&#13;
– een adequaat vangnet.35&#13;
4. Kostenverhaal&#13;
4.1. Algemeen&#13;
Laat de gemeente – al dan niet door omstandigheden zoals&#13;
hiervoor geschetst gedwongen – ruimte voor zelfrealisatie&#13;
en beperkt zij zich tot kostenverhaal, dan staan haar daartoe&#13;
op dit moment twee manieren ten dienste om in elk geval&#13;
een deel van de in het kader van (her)ontwikkeling gemaakte&#13;
kosten te verhalen op een derde, namelijk de baatbelasting&#13;
en de exploitatieovereenkomst.36 Alternatieve vormen&#13;
van kostenverhaal zijn verboden37, zij het dat binnen&#13;
afzienbare tijd de grondexploitatiewet38 daarin verandering&#13;
zal brengen.&#13;
4.2. De exploitatieovereenkomst&#13;
De meest gebruikte vorm van kostenverhaal is het sluiten&#13;
van een zogenaamde exploitatieovereenkomst op basis van&#13;
de gemeentelijke exploitatieverordening. Het belangrijkste&#13;
kenmerk van deze vorm van privaatrechtelijk kostenverhaal&#13;
is dat het gaat om een overeenkomst, die dus een wilsovereenstemming&#13;
van partijen vereist. Met andere woorden: de&#13;
gemeente kan particuliere exploitanten niet tot het afsluiten&#13;
van een dergelijke overeenkomst dwingen.39 De vraag of&#13;
een wederpartij zijnerzijds de gemeente wél kan dwingen&#13;
tot het aangaan van een exploitatieovereenkomst is in de jurisprudentie&#13;
– voor zover mij bekend – nooit aan de orde&#13;
geweest. Uit de tekst van artikel 42 WRO – de wettelijke&#13;
basis voor de exploitatieovereenkomst – lijkt voort te&#13;
vloeien dat een particuliere exploitant recht heeft op de medewerking&#13;
van de gemeente aan de exploitatie van zijn&#13;
grond indien hij voldoet aan de in de verordening genoemde&#13;
voorwaarden. Artikel 42 WRO spreekt immers van&#13;
‘medewerking zal verlenen’.40 Ik zou menen dat een dergelijke&#13;
vraag met name kan opkomen in het zicht van onteigening.&#13;
Indien de grondeigenaar in de administratieve onteigeningsprocedure&#13;
een gemotiveerd beroep doet op zelfrealisatie&#13;
en daarbij aangeeft bereid te zijn met de gemeente&#13;
een exploitatieovereenkomst te willen sluiten, zal de gemeente&#13;
gemotiveerd moeten aangeven waarom zij niet met&#13;
deze partij wil contracteren. Als de Kroon de argumenten&#13;
van de gemeente onvoldoende overtuigend acht, zal de&#13;
Kroon goedkeuring aan de onteigening onthouden. Wil de&#13;
gemeente toch de ontwikkeling veilig stellen, dan zal zij er&#13;
niet aan ontkomen alsnog met de betreffende eigenaar een&#13;
exploitatieovereenkomst aan te gaan.&#13;
Uit artikel 42 WRO blijkt dat een exploitatieovereenkomst&#13;
slechts rechtsgeldig kan worden gesloten wanneer zij een&#13;
basis vindt in een gemeentelijke exploitatieverordening.&#13;
Ook blijkt uit dit artikel dat via een dergelijke overeenkomst&#13;
niet alle door een gemeente gemaakte kosten kunnen&#13;
worden verhaald, maar enkel de kosten verbonden aan de&#13;
aanleg van voorzieningen van openbaar nut. Indien de gemeente&#13;
zich niet aan deze voorschriften houdt, dan leidt dat&#13;
tot nietigheid van de exploitatieovereenkomst, zo weten we&#13;
uit bestendige jurisprudentie.41 In de praktijk wordt veel ge-&#13;
bruikt gemaakt van de zogenaamde model-exploitatieverordening&#13;
die is opgesteld door de Vereniging Nederlandse Gemeenten,&#13;
de VNG. Met enige regelmaat is in de literatuur&#13;
de vraag opgeworpen of die modelverordening wel op alle&#13;
onderdelen zich beperkt tot verhaal van kosten verbonden&#13;
aan voorzieningen van openbaar nut.42 Hoewel de rechter&#13;
tot op heden nooit heeft hoeven toetsen of de modelverordening&#13;
wel voldoet aan het kader van de wet, ben ik van&#13;
oordeel dat die vraag ontkennend moet worden beantwoord.&#13;
In de eerste plaats lijkt de in de model-exploitatieverordening&#13;
gehanteerde berekeningsmethodiek om tot de exploitatiebijdrage&#13;
te komen mij onjuist. Die bijdrage wordt berekend&#13;
op basis van de fictie dat de gemeente alle gronden&#13;
verwerft, de voorzieningen van openbaar nut aanlegt en aan&#13;
elk van de inbrengers de door hem ingebrachte grond (voor&#13;
zover niet benodigd voor de aanleg van voorzieningen van&#13;
openbaar nut) terugverkoopt. De exploitatiebijdrage bestaat&#13;
dan uit de fictieve uitgifteprijs voor de terugverkochte&#13;
grond verminderd met de waarde van de door de exploitant&#13;
ingebrachte grond en eventueel ook nog met de waarde van&#13;
door de exploitant verrichte werkzaamheden ten behoeve&#13;
van de aanleg van voorzieningen van openbaar nut. Deze&#13;
systematiek brengt met zich mee dat niet alleen kosten van&#13;
voorzieningen van openbaar nut worden verhaald, maar dat&#13;
tevens onlosmakelijk daarmee een grondkostenverevening&#13;
plaatsvindt die betrekking heeft op zowel de gronden die&#13;
benodigd zijn voor de voorzieningen van openbaar nut, als&#13;
op alle overige gronden binnen het exploitatiegebied. Door&#13;
deze grondkostenverevening vindt een gedwongen baatoverheveling&#13;
plaats van de exploitanten die de door hen ingebrachte&#13;
gronden goedkoop hebben verworven naar de exploitanten&#13;
die duur verworven gronden hebben ingebracht.&#13;
Voor een dergelijke gedwongen baatoverheveling biedt artikel&#13;
42 WRo geen grondslag.&#13;
In de tweede plaats noemt de model-exploitatieverordening&#13;
kostenposten waarvan evident is dat zij niet kunnen worden&#13;
aangemerkt als de toelaatbaar te verhalen kosten van voorzieningen&#13;
van openbaar nut. Ik noem de zogenaamde&#13;
fondsopslag en de kosten van gemeentelijke bestemmingsen&#13;
structuurplannen.43 Voor verhaal van dergelijke kosten is&#13;
de exploitatieovereenkomst niet bedoeld.&#13;
Op grond van – in elk geval – de hiervoor genoemde gronden&#13;
moet worden geconcludeerd dat de model-exploitatieverordening&#13;
niet (geheel) aan de eisen van de wet voldoet.&#13;
Op basis van de verordening gesloten exploitatieovereenkomsten&#13;
staan daarmee bloot aan (partiële) nietigverklaring.&#13;
De grondeigenaar of ontwikkelaar kan hier zijn voordeel&#13;
mee doen.&#13;
4.3. De baatbelasting&#13;
De baatbelasting is geregeld in artikel 22 Gemeentewet. De&#13;
exploitatieovereenkomst en de baatbelasting bieden in beginsel&#13;
dezelfde verhaalsmogelijkheden, zij het dat de één dat&#13;
langs vrijwillige en privaatrechtelijke weg doet en de ander&#13;
langs gedwongen en publiekrechtelijke weg. Dat complementaire&#13;
karakter van beide verhaalsinstrumenten wordt&#13;
goed geïllustreerd door het arrest van de Hoge Raad van 25&#13;
juni 2004.44 De gemeente Zandvoort had aan degenen die&#13;
naar haar mening waren gebaat door de herinrichting van&#13;
het centrumgebied van Zandvoort aangeboden een exploitatieovereenkomst&#13;
te sluiten. Volgens die overeenkomst&#13;
kreeg degene die tijdig zijn op grond van de overeenkomst&#13;
verschuldigde bijdrage voldeed, een vermindering van die&#13;
bijdrage van 51,2%. Wegens dit verschil verklaart het Hof&#13;
het tarief van de baatbelastingverordening onverbindend en&#13;
vernietigt het de aanslag, welk oordeel door de Hoge Raad&#13;
wordt bekrachtigd. Een dergelijke afwijking tussen verhaal&#13;
via de exploitatieovereenkomst en verhaal via de baatbelasting&#13;
wordt (terecht) ontoelaatbaar geacht.&#13;
De baatbelasting wordt in het algemeen als weinig aantrekkelijk&#13;
instrument beschouwd, vanwege de als complex ervaren&#13;
procedurele voorschriften45, maar ook omwille van politieke&#13;
redenen. De baatbelasting biedt namelijk niet de&#13;
mogelijkheid om binnen een bepaald gebaat gebied uitzonderingen&#13;
aan te brengen op de belastingplicht. Stel dat iemand&#13;
een oude boerderij heeft betrokken in het landelijk&#13;
gebied, enkel bereikbaar via wegen die nauwelijks de kwalificatie&#13;
van karrenspoor ontstijgen, met de specifieke wens&#13;
om afgelegen te wonen, ver van alle voorzieningen. Als dan&#13;
toch de beschaving oprukt in zijn richting – in de vorm van&#13;
betere infrastructuur, riolering, recreatiegebied en winkelvoorzieningen&#13;
– dan kunnen al die voorzieningen – objectief&#13;
bezien – leiden tot een waardevermeerdering van zijn&#13;
oude woonstee. Hoewel hij subjectief die baat niet ervaart,&#13;
integendeel zelfs, zal hij dan door de gemeente moeten worden&#13;
aangeslagen voor de baatbelasting. Deze consequentie&#13;
wordt dikwijls – en begrijpelijkerwijs – door gemeenten als&#13;
onwenselijk beschouwd en leidt ertoe dat inzet van baatbelasting&#13;
achterwege blijft.&#13;
5. Ruimte voor ruimte&#13;
Een bijzondere verschijningsvorm van een kostenverhaalsconstructie&#13;
is de zogenaamde ruimte voor ruimte regeling&#13;
(hierna: RvR-regeling). De grondslag voor deze regeling is&#13;
gelegd in het bestuursakkoord mestbeleid en reconstructie&#13;
van 15 maart 2002, beter bekend als het Pact van Brakkenstein.&#13;
In dat akkoord is de wens neergelegd om te komen&#13;
tot een beperking van het aantal intensieve veehouderijbedrijven&#13;
in zogenaamde verzuringgevoelige gebieden. Om&#13;
dit beleid te verwezenlijken, wordt aan de agrariër die stopt&#13;
met zijn intensieve veehouderijbedrijf een sloopsubsidie&#13;
voor de sloop van zijn stallen toegekend, welke subsidie&#13;
moet worden bekostigd uit de uitgifte van in totaal 6.500&#13;
extra woningen waarvoor de minister van VROM zijn toestemming&#13;
heeft gegeven. Die woningen kunnen worden gebouwd&#13;
op de door de provincies en gemeenten te bepalen&#13;
locaties.46 Daarbij zijn twee uitvoeringsvarianten denkbaar.&#13;
In de eerste plaats kan een woning worden teruggebouwd&#13;
op de kavel waarop de te slopen stallen zijn geplaatst, zodat&#13;
de regeling met gesloten beurs kan worden uitgevoerd. In&#13;
de tweede plaats kan de woningbouw elders geschieden.&#13;
Daarbij kan ofwel sprake zijn van de uitgifte van een woningbouwkavel&#13;
die al eigendom is van de gemeente ofwel&#13;
van het toestaan van woningbouw aan een particulier die&#13;
eigenaar is van die kavel.Wat de aan de woningbouw verbonden&#13;
sloopvoorwaarde betreft, kan de bouwer natuurlijk&#13;
zelf voor sloop zorg dragen, maar denkbaar is eveneens dat&#13;
hij de gemeente een bedrag betaalt waaruit de gemeente&#13;
sloop elders financiert.&#13;
De RvR-regeling was alleen in het leven geroepen voor de&#13;
vijf provincies met een reconstructietaak, te weten Gelderland,&#13;
Limburg, Noord-Brabant, Overijssel en Utrecht. De&#13;
eerste (positieve) ervaringen met deze regeling hebben echter&#13;
ertoe geleid dat ook in andere provincies – en in andere&#13;
situaties – varianten op de RvR-regeling zijn ontstaan. Zo&#13;
werd in de Vijfde nota aan provincies de mogelijkheid geboden&#13;
om een RvR-regeling te ontwikkeling waarbij voor&#13;
de financiering van het slopen van niet-monumentaal of&#13;
niet-karakteristieke gebouwen in het buitengebied één of&#13;
meer compensatiewoningen kunnen worden gebouwd. De&#13;
Vijfde nota ruimte heeft de eindstreep weliswaar niet gehaald,&#13;
maar in de Nota ruimte47 is de provincie eveneens&#13;
(meer) ruimte geboden voor het opstellen van RvR-regelingen.&#13;
In de provincie Zuid-Holland – geen reconstructieprovincie&#13;
– heeft dit bijvoorbeeld geleid tot een provinciale&#13;
nota Ruimte voor Ruimte die onderdeel uitmaakt van de&#13;
Nota planbeoordeling (inmiddels nota Regels voor Ruimte&#13;
genaamd). De regeling voorziet in de mogelijkheid (provinciale)&#13;
planologische medewerking te verlenen aan de realisering&#13;
van één of enkele woningen, geconcentreerd in of aansluitend&#13;
aan een woonkern, gekoppeld aan de sloop van&#13;
agrarische bedrijfsgebouwen en het onder voorwaarden toestaan&#13;
van een vervangende woning op een bouwperceel&#13;
waarop een bepaald minimum aan opstallen wordt gesloopt.&#13;
Waar in andere (reconstructie)provincies de regeling&#13;
vooral is gericht op herstructurering van de intensieve veehouderij,&#13;
heeft de regeling in Zuid-Holland een veel bredere&#13;
strekking en is met name gericht op bedrijfsgebouwen&#13;
van reeds eerder gestopte agrarische of niet-agrarische bedrijven&#13;
en kassen buiten de duurzame concentratiegebieden&#13;
voor glastuinbouw. Een zelfde ontwikkeling is zichtbaar in&#13;
het Streekplan Gelderland 2005.48&#13;
Uit enkele uitspraken van de Afdeling ten aanzien van de&#13;
RvR-regeling kan worden afgeleid dat de Afdeling die regeling&#13;
accepteert.49 Er is mij echter geen uitspraak bekend van&#13;
een civiele rechter inzake de toelaatbaarheid van contracteren&#13;
over planologie zoals dat voortvloeit uit de RvR-regelingen.&#13;
Bij die beoordeling speelt de zogenaamde twee-wegenleer&#13;
een belangrijke rol.50 Dat leerstuk verschijnt ten tonele&#13;
zodra een overheid gebruik maakt van privaatrechtelijke bevoegdheden&#13;
om een publiekrechtelijk doel na te streven. In&#13;
dat geval moet eerst moet nagegaan worden of de publiekrechtelijke&#13;
regeling zelf antwoord geeft op de vraag of gebruik&#13;
van de privaatrechtelijke weg is toegestaan. Indien dit&#13;
niet het geval is – en dat is meestal zo – moet worden nagegaan&#13;
of het gebruik van de privaatrechtelijke bevoegdheden&#13;
de publiekrechtelijke regeling op onaanvaardbare wijze&#13;
doorkruist. Teneinde dit te bepalen, moet worden gelet op&#13;
inhoud en strekking van de regeling, de wijze waarop en de&#13;
mate waarin de belangen van burgers in de regeling zijn beschermd&#13;
en de vraag of de overheid bij gebruik van de publiekrechtelijke&#13;
weg een vergelijkbaar resultaat kan bereiken.&#13;
Indien dat laatste het geval is, is er minder plaats voor&#13;
het privaatrecht.&#13;
In de RvR-contracten wordt planologische medewerking&#13;
(het mogen terugbouwen van woningen) gekoppeld aan een&#13;
sloopverplichting en/of een financiële bijdrage (waaruit dan&#13;
sloop elders wordt gefinancierd). De planologische medewerking&#13;
kan geschieden via een vrijstelling (artikel 19&#13;
WRO) of via een wijziging van het bestemmingsplan. In&#13;
geval van een vrijstelling lijkt de mogelijkheid te bestaan&#13;
om deze te koppelen aan een financiële verplichting zolang&#13;
die verplichting gerelateerd is aan het doel van het voorschrift&#13;
waarvoor ontheffing wordt verleend.51 Die mogelijkheid&#13;
kan erop duiden dat de civielrechtelijke weg als ontoelaatbaar&#13;
moet worden beschouwd.&#13;
Aan een bestemmingsplanwijziging kan binnen het publiekrechtelijk&#13;
kader geen financiële voorwaarde worden&#13;
verbonden. Wel kan in het plan sloop als voorwaarde voor&#13;
een bouwvergunning worden opgenomen. Het voorgaande&#13;
zou kunnen leiden tot de conclusie dat consequente toepassing&#13;
van de twee-wegenleer met zich brengt dat in de gevallen&#13;
van de combinaties vrijstelling gekoppeld aan sloopplicht&#13;
en/of financiële voorwaarde(n) en planwijziging&#13;
gekoppeld aan sloopplicht de privaatrechtelijke weg is uitgesloten&#13;
omdat het publiekrecht voldoende mogelijkheden&#13;
biedt. Enkel de planwijziging gekoppeld van een financiële&#13;
voorwaarde zou in een contract kunnen worden neergelegd,&#13;
tenzij het ontbreken van een publiekrechtelijke weg erop&#13;
duidt dat ook de privaatrechtelijke weg niet is toegestaan.&#13;
De Gier c.s.52 zien echter wel degelijk ruimte voor contractvorming&#13;
indien de gemeente kan aantonen dat er een recht-&#13;
streeks verband bestaat tussen het verlangen van de financiële&#13;
bijdrage en het planologisch belang dat met de uitoefening&#13;
van de bevoegdheid wordt behartigd. Het motief om&#13;
de financiële bijdrage te vragen zou hetzelfde moeten zijn&#13;
als het motief dat ten grondslag ligt aan de bestuursbevoegdheid&#13;
waarover wordt gecontracteerd. In dat verband&#13;
wijzen zij op jurisprudentie van zowel de Afdeling53 als de&#13;
Hoge Raad.54 In een inmiddels alweer twintig jaar oude uitspraak&#13;
heeft de (toenmalige) Afdeling (Rechtspraak) inderdaad&#13;
beslist dat financiële voorwaarden verbonden aan een&#13;
vrijstelling toelaatbaar zijn, mits door voldoening aan de&#13;
voorwaarden een rechtstreekse bijdrage wordt geleverd aan&#13;
de doelstelling van de wettelijke bepaling waarop de vergunning&#13;
of vrijstelling berust, de verlening van de vergunning&#13;
of vrijstelling in het algemeen belang tot het heffen&#13;
van een geldbedrag noopt en er niet een andere, uit hoofde&#13;
van rechtsbescherming meer aanvaarbare mogelijkheid is&#13;
om een tegemoetkoming of compensatie te verlangen. In&#13;
het verre van heldere arrest Staat/Den Haag lijkt ook de&#13;
Hoge Raad het mogelijk te achten dat aan een ontheffing&#13;
(in dat geval van de Wet verontreiniging zeewater) een financiële&#13;
voorwaarde wordt verbonden, hoewel noch de wet,&#13;
noch de wetsgeschiedenis daarvoor aanknopingspunten&#13;
biedt. De voorwaarde (het voorschrift) moet dan wel zijn&#13;
verbonden aan het doel van het ontheffingsvereiste.&#13;
De juridische basis is dus bepaald smal, maar indien als&#13;
(voorzichtig) uitgangspunt geldt dat het eisen van een (planologische)&#13;
doelgebonden bijdrage mogelijk is, is het zaak&#13;
in de overeenkomst het verband tussen de bijdrage en de&#13;
gemeentelijke planologische medewerking enerzijds en het&#13;
slopen van de stalruimte anderzijds zo rechtstreeks mogelijk&#13;
te doen zijn. In de Limburgse variant van de model-overeenkomst&#13;
tussen de gemeente en bouwer wordt dit verband&#13;
het meest duidelijk aangebracht.&#13;
Daarmee zou de cruciale vraag dus zijn of met de verschillende&#13;
provinciale uitvoeringsvarianten voor de RvR-regeling&#13;
in de overeenkomsten een voldoende verband wordt gelegd&#13;
tussen het doel van de financiële bijdrage en het doel van de&#13;
gemeentelijke planologische bevoegdheden.&#13;
Indien men er van uit gaat dat het eisen van een (planologische)&#13;
doelgebonden bijdrage mogelijk is, is het zaak in de&#13;
overeenkomst het verband tussen de bijdrage en de gemeentelijke&#13;
planologische medewerking enerzijds en het slopen&#13;
van de stalruimte anderzijds zo rechtstreeks mogelijk te&#13;
doen zijn. In de Limburgse variant van de model-overeenkomst&#13;
tussen de gemeente en bouwer wordt dit verband het&#13;
meest duidelijk aangebracht. Even als bij het stellen van de&#13;
sloopvoorwaarde in een privaatrechtelijke overeenkomst, is&#13;
evenwel ook hier het risico aanwezig dat de rechter zal oordelen&#13;
dat met het bewandelen van de privaatrechtelijke weg&#13;
het publiekrecht op onaanvaardbare wijze wordt doorkruist.&#13;
Het kan immers mogelijk worden geacht om aan de artikel&#13;
19-vrijstelling een sloopvoorwaarde of een financiële verplichting&#13;
te verbinden. Bij de keuze voor een bestemmingsplanherziening&#13;
doet dit risico zich misschien bij de sloopvoorwaarde&#13;
voor (indien men aanneemt dat in het plan de&#13;
sloop als voorwaarde voor het recht op bouwvergunning&#13;
mag worden gesteld). Als het gaat om een financiële voorwaarde&#13;
is er in geval van een planherziening geen mogelijkheid.&#13;
Waar in dat geval bij een bestemmingsplanherziening&#13;
een publiekrechtelijke weg ontbreekt, doet ook de doorkruisingsproblematiek&#13;
zich niet voor.&#13;
Zoals hiervoor al vermeld is – voor zover mij bekend – de&#13;
geldigheid van privaatrechtelijke overeenkomsten onder de&#13;
RvR-regeling tot op heden niet aan de rechter voorgelegd.&#13;
In die zin bestaat er dus nog steeds enige onzekerheid over&#13;
die kwestie. Dat die onzekerheid ook leeft in de Tweede&#13;
Kamer blijkt wel uit het (verslag van) het wetgevingsoverleg&#13;
van 26 juni 2006 inzake de grondexploitatiewet.55 Kamerlid&#13;
Knops stelde de minister de vraag om in het kader van artikel&#13;
6.24 Wro – het wetsartikel dat, zoals hierna nog uitgebreid&#13;
zal worden besproken, de mogelijkheid van privaatrechtelijk&#13;
kostenverhaal moet verruimen – ‘expliciet in de&#13;
toelichting op het wetsvoorstel op te nemen dat door dat&#13;
artikel van de Grondexploitatiewet de juridische basis vanwege&#13;
onverschuldigde betaling bij dit soort overeenkomsten&#13;
– zoals bijvoorbeeld Ruimte voor Ruimte en VORm in&#13;
Limburg – komt te vervallen.’56 Het antwoord van de minister&#13;
is verre van helder, eigenlijk niet een antwoord op de&#13;
gestelde vraag.57 De minister volstaat namelijk, weliswaar&#13;
verwijzend naar de stand van de jurisprudentie, met de algemene&#13;
opmerking dat in het kader van de nieuwe Grondexploitatiewet&#13;
de verplichting vervalt om een exploitatieverordening&#13;
op te stellen en nu het wetsvoorstel in artikel 6.24&#13;
een stevige basis bevat voor overeenkomsten over particuliere&#13;
grondexploitatie het risico van onverschuldigde betaling&#13;
omdat de gemeente zich niet aan de eigen verordening&#13;
houdt daarmee vervalt.&#13;
Nu de RvR-regeling haar nut in de praktijk ruimschoots&#13;
heeft bewezen, had de minister naar mijn smaak wel wat&#13;
stelliger mogen zijn in haar antwoord en had het op de weg&#13;
van de wetgever gelegen om de wat onzekere status van op&#13;
basis van die regeling(en) gesloten overeenkomsten buiten&#13;
twijfel te stellen. Daaraan doet niet af dat voor toekomstige&#13;
gevallen het nu te bespreken artikel 6.24 Wro goede diensten&#13;
kan bewijzen.&#13;
6. Contracteren in het tijdperk van de&#13;
grondexploitatiewet&#13;
Sinds jaar en dag wordt door de gemeentelijke overheid geklaagd&#13;
dat het bestaande instrumentarium ten behoeve van&#13;
kostenverhaal tekortschiet. Die klachten zijn niet helemaal&#13;
onterecht.58 De exploitatieovereenkomst kan niet worden&#13;
afgedwongen en de wel afdwingbare baatbelasting is procedureel&#13;
bepaald ingewikkeld. Voor beide instrumenten geldt&#13;
daarenboven dat zij – zoals hiervoor al toegelicht – maar&#13;
een beperkt kostenverhaal mogelijk maken.59 Het is daarom&#13;
niet verrassend dat de regering – waarschijnlijk mede onder&#13;
de invloed van een aantal recente, voor de gemeente onaangename&#13;
arresten van de Hoge Raad60 – heeft besloten de gemeente&#13;
via wetgeving te hulp te komen. Een eerste aanzet&#13;
daartoe vormde de zogenaamde spoedwet planschade, die&#13;
privaatrechtelijk verhaal van kosten voortvloeiend uit planschadeclaims&#13;
mogelijk maakt.61 Een veel belangrijker potentieel&#13;
hulpmiddel is de hiervoor al kort ter sprake gekomen&#13;
grondexploitatiewet.62 Die wet strekt ertoe in de Wet ruimtelijke&#13;
ordening (hierna: Wro) een afdeling in te voeren met&#13;
regels inzake kostenverhaal bij grondexploitatie, alsmede in&#13;
die wet een grondslag te leggen voor het stellen van locatieeisen&#13;
in bestemmingsplannen en projectbesluiten.63&#13;
Het verhaalssysteem zoals wordt geïntroduceerd in de&#13;
grondexploitatiewet is – evenals de baatbelasting – een systeem&#13;
van dwang. Ik heb dit systeem elders al uitgebreid besproken64&#13;
en volsta hier met de opmerking dat het systeem&#13;
in de kern hierop neerkomt dat een zogenaamd exploitatieplan&#13;
het kader moet bieden voor kostenverhaal, welk verhaal&#13;
vervolgens daadwerkelijk plaatsvindt via de bouwvergunning.&#13;
De aard van de verhaalbare kosten wordt&#13;
aanzienlijk verruimd en verduidelijkt. Alle verhaalbare kosten&#13;
worden namelijk vermeld op een bij algemene maatregel&#13;
van bestuur vast te stellen kostensoortenlijst.&#13;
Van belang is om te onderkennen dat de grondexploitatiewet&#13;
geen wet wil zijn die al het oude vervangt.65 Het is juist&#13;
de contractvrijheid tussen gemeente en grondeigenaar die&#13;
door de wetgever voorop wordt gesteld. Die contractvrijheid&#13;
wordt uitgewerkt in artikel 6.24 Wro en ik durf de&#13;
stelling aan dat dit artikel het meest baanbrekende artikel is&#13;
van het gehele wetsvoorstel.&#13;
Bij de contractvrijheid moet onderscheid worden gemaakt&#13;
tussen overeenkomsten gesloten voor en na de vaststelling&#13;
van een exploitatieplan: de zogenaamde anterieure, respectievelijk&#13;
posterieure overeenkomsten. Voor posterieure overeenkomsten&#13;
bepaalt artikel 6.24 lid 2 Wro dat ten aanzien&#13;
van onderwerpen die in het exploitatieplan worden geregeld&#13;
geen afwijkende bepalingen in de exploitatieovereenkomst&#13;
zijn toegestaan. Deze onderwerpen mogen in een dergelijke&#13;
overeenkomst wel nader worden uitgewerkt en ingevuld.&#13;
Ook voor onderwerpen die in het exploitatieplan geregeld&#13;
hadden kunnen worden, maar in dat plan toch niet (expliciet)&#13;
geregeld zijn, mogen geen bepalingen in een nadien te&#13;
sluiten exploitatieovereenkomst worden opgenomen.&#13;
Slechts voor onderwerpen die geen onderdeel kunnen uitmaken&#13;
van een exploitatieplan blijft de contractsvrijheid&#13;
volledig gehandhaafd.66&#13;
Voor anterieure overeenkomsten is dat (uiteraard) geheel&#13;
anders. Hoewel dergelijke overeenkomsten mogelijk enige&#13;
reflexwerking zullen ondervinden van de hiervoor genoemde&#13;
kostensoortenlijst67 geldt in beginsel toch een onbeperkte&#13;
contractvrijheid. Die vrijheid gaat in elk geval&#13;
zover dat niet alleen kosten mogen worden verhaald binnen&#13;
het betrokken exploitatiegebied, maar zelfs daarbuiten.&#13;
Deze verregaande verruiming van het privaatrechtelijk kostenverhaal&#13;
in artikel 6.24 Wro valt rechtstreeks terug te voeren&#13;
op de zogenaamde motie-Geluk68, waarin het kabinet&#13;
werd opgeroepen om (in aansluiting op de Nota grondbeleid&#13;
en als onderdeel van de ruimtelijke regelgeving) een instrument&#13;
te creëren waarmee provincies en gemeenten in&#13;
een overeenkomst over een planologische wijziging ten behoeve&#13;
van rode functies de voorwaarde kunnen opnemen&#13;
dat door de betrokken (markt)partijen tevens andere maatschappelijk&#13;
belangrijke functies (zoals natuur, recreatie, waterberging,&#13;
infrastructuur en culturele voorzieningen) worden&#13;
gefinancierd. De voornoemde maatschappelijke&#13;
functies zouden daarbij niet in hetzelfde gebied hoeven te&#13;
worden gerealiseerd als waar de rode ontwikkeling plaatsvindt.&#13;
Het in de motie-Geluk aan het kabinet gevraagde instrument&#13;
is de overeenkomst geworden waarin de betrokken&#13;
marktpartijen en overheden op vrijwillige basis de wijze van&#13;
financiering en realisatie van de verschillende functies kunnen&#13;
uitwerken. Dergelijke privaatrechtelijke afspraken wil&#13;
artikel 6.24 Wro van een wettelijke basis voorzien. In artikel&#13;
6.24 Wro is daarom aangegeven dat burgemeester en wethouders&#13;
in overeenkomsten over grondexploitatie afspraken&#13;
kunnen opnemen over bijdragen aan ruimtelijke ontwikke-&#13;
lingen. Onder het begrip ‘ruimtelijke ontwikkelingen’ kan&#13;
de in de motie genoemde aanleg van maatschappelijke&#13;
functies worden geschaard.69 De provincie of gemeente&#13;
moet de koppeling van de rode ontwikkeling en de financiering&#13;
en realisatie van de maatschappelijke functie in zijn&#13;
ruimtelijk beleid wel onderbouwen. De minister merkte&#13;
terzake op:&#13;
‘De afspraken kunnen, zoals gevraagd in de motie-&#13;
Geluk, betrekking hebben op fysieke maatschappelijke&#13;
functies. Wanneer het gaat om een rode ontwikkeling&#13;
en een maatschappelijke functie die samenhangen op&#13;
een hoger schaalniveau dan dat van het exploitatiegebied,&#13;
ben ik met de leden van de VVD-fractie van mening&#13;
dat deze vrijwillige bijdragen beperkt moeten blijven&#13;
tot ruimtelijke ontwikkelingen die van tevoren zijn&#13;
opgenomen in ruimtelijke plannen die een grondslag&#13;
hebben in de (nieuwe) Wro. In die plannen moet de gemeente&#13;
ook de samenhang op een hoger schaalniveau&#13;
tussen de rode ontwikkeling en maatschappelijke functie&#13;
onderbouwen.’&#13;
Het als nader aangewezen ‘ruimtelijk plan’ is uiteindelijk de&#13;
structuurvisie geworden. Van den Brand c.s.70 hebben –&#13;
mijns inziens terecht – de vraag opgeworpen of de structuurvisie&#13;
wel geschikt is om als kader te dienen voor (verhaals)&#13;
overeenkomsten. De structuurvisie is immers geen&#13;
normatieve, maar vooral een indicatieve planfiguur die voor&#13;
het bestuur vertrekpunt vormt voor verdere planvorming en&#13;
voor derden niet meer dan een zekere inkijk in de mogelijke&#13;
toekomst levert. Ik zou menen dat de gemeente hier uiteindelijk&#13;
in toom moet worden gehouden door de civiele rechter.&#13;
Naarmate de gemeente in de overeenkomst kosten wil&#13;
opnemen die minder beantwoorden aan de criteria van profijt,&#13;
causaliteit en proportionaliteit zal de rechter die kosten&#13;
kritischer dienen te beoordelen wanneer hem wordt gevraagd&#13;
de nietigheid van de overeenkomst uit te spreken.&#13;
Voor de gemeenten ligt er verder de opgave om afspraken&#13;
voortdurend te onderbouwen vanuit een samenhangende&#13;
ruimtelijke kwaliteit (waarbij een structuurvisie van nut kan&#13;
zijn) en niet primair te beargumenteren vanuit de verwachte&#13;
opbrengst van de ontwikkeling door de marktpartij.&#13;
Zoals door de minister op niet mis te verstane wijze is uitgesproken&#13;
in de Nota naar aanleiding van het verslag is betaalplanologie&#13;
niet de bedoeling van artikel 6.24 Wro en in&#13;
strijd te achten met (ook) het nieuwe wettelijk stelsel.71&#13;
7. Baatafroming&#13;
7.1. Algemeen&#13;
Het moge zo zijn dat de gemeente met name via gebruikmaking&#13;
van het in de grondexploitatiewet neergelegde verhaalsinstrument&#13;
in staat zal zijn het merendeel van de door&#13;
haar in het kader van de grondexploitatie te maken kosten&#13;
op de grondeigenaren binnen het exploitatiegebied te verhalen,&#13;
daarmee blijft toch nog een belangrijke vraag onbeantwoord.&#13;
Men kan zich immers afvragen of niet ook een&#13;
deel van de meerwaarde die gronden verkrijgen ten gevolge&#13;
van een gunstige bestemmingswijziging via de persoon van&#13;
de gemeente moet toevallen aan de gemeenschap en zo ja,&#13;
op welke wijze het verhaal van die meerwaarde, het afromen&#13;
van die baat, kan worden vormgegeven.&#13;
Het is daarbij overigens belangrijk om duidelijk aan te&#13;
geven wat met baat – en baatafroming – wordt bedoeld,&#13;
met name in relatie tot de begrippen kostenverhaal en verevening.&#13;
Van die laatste twee begrippen worden goede definities&#13;
gegeven in een recent rapport van het OTB.72 Kostenverhaal&#13;
wordt daar omschreven als de toerekening van&#13;
kosten van een deelproject op basis van het profijtbeginsel&#13;
aan profiterende eigenaren en verevening als financiële herverdeling,&#13;
het gebruiken van de winst op een deelproject ter&#13;
(mede)bekostiging van een ander deelproject. Van den&#13;
Brand c.s.73 zien baatafroming als een synoniem van verevening&#13;
omdat bij beide begrippen sprake is van een lossere&#13;
verhouding tussen de lucratieve ruimtelijke ontwikkeling&#13;
(waarvan de daarmee samenhangende meerwaarde wordt&#13;
afgeroomd) enerzijds en de minder lucratieve ruimtelijke&#13;
ontwikkeling (ten behoeve waarvan de afroming plaatsvindt)&#13;
anderzijds. Ik deel die opvatting niet. Mijns inziens&#13;
kenmerkt de baatafroming (of baatheffing) zich nu juist&#13;
door het volstrekt ontbreken van enige relatie tussen de&#13;
ontwikkeling die zorgt voor de baat en de wijze waarop die&#13;
eenmaal afgeroomde baat later wordt aangewend. Dat is in&#13;
elk geval de wijze waarop ik hierna het begrip baatafroming&#13;
zal gebruiken.&#13;
7.2. Politieke geluiden&#13;
In de politieke arena is het thema van baatafroming van&#13;
oudsher nauw verbonden geweest met het onteigeningsrecht.&#13;
74 Meer in het bijzonder concentreerde het debat zich&#13;
dan op de vraag of de eigenaar van gronden met bijvoorbeeld&#13;
een agrarische bestemming in geval van onteigening&#13;
ten behoeve van de realisering van een bestemmingsplan&#13;
waarbinnen aan die gronden een woonbestemming was toebedacht&#13;
recht had op een schadeloosstelling op basis van die&#13;
lucratieve nieuwe bestemming of op basis van de oude bestemming.&#13;
Ik noem hier het in 1966 door de regering gelanceerde&#13;
en in 1967 weer ingetrokken voorstel tot wijziging&#13;
van de Onteigeningswet, waarbij een norm werd&#13;
geïntroduceerd – de utilitaire verkeerswaarde genoemd –&#13;
waardoor de waardestijging die uitging boven de waarde&#13;
van het onroerend goed voordat de prijsstimulerende werking&#13;
van een bestemmingsplan optrad zoveel mogelijk werd&#13;
geëlimineerd.75 Ik noem ook het regeringsvoorstel van&#13;
197576 dat opnieuw uitging van de gebruikswaarde en&#13;
waarvan de toelichting ill</content><legacyfootnotes>1. Advocaat en partner bij Van der Feltz advocaten te Den Haag.&#13;
2. Willem van Toorn, Tegen de tijd.&#13;
3. Kamerstukken II2006/07, 30 938, nr. 2.&#13;
4. Kamerstukken II2006/07, 30 938, nr. 3, p. 13-14.&#13;
5. Kamerstukken II1976/77, 13 713, nr. 9, p. 29.&#13;
6. Kamerstukken II1976/77, 13 713, nr. 8, p. 23.&#13;
7. Kamerstukken II1976/77, 13 713, nr. 9, p. 35. Zie in deze zin ook&#13;
de losbl. Onteigening, eigendomsbeperking en kostenverhaal (2006),&#13;
WVG-312-313 en – overigens in exact dezelfde bewoordingen –&#13;
P.C.E. van Wijmen, Wet voorkeursrecht gemeenten verklaard, Kluwer,&#13;
Deventer 1998, p. 165.&#13;
8. Overigens verschilt de onderhavige zaak van de zaak die aan de orde&#13;
was in het vonnis van de voorzieningenrechter te Groningen ( NJF&#13;
2004/591, besproken in J.A.M.A. Sluysmans &amp; W.J.E. van der Werf,&#13;
Actualiteiten Wet voorkeursrecht gemeenten, AR2005, p. 614-615)&#13;
waar het verzoek tot opstarten van de prijsvaststellingsprocedure tegelijk&#13;
werd gedaan met het verzoek om een beginselbesluit. In dat geval&#13;
was dus duidelijk de onderhandelingsfase nog niet aangebroken.&#13;
9. In geval de termijn tussen de betaling van het voorschot en de betaling&#13;
van het restant van de schadeloosstelling meer bedraagt dan een&#13;
jaar wordt over het verschil daarenboven hetzij samengestelde rente,&#13;
hetzij rente tegen een hoger percentage dan de marktconforme rente&#13;
toegekend, aldus HR 11 juli 2003, NJ2004, 236.&#13;
10. Vergelijk HR 26 januari 2007, LJNAZ1084.&#13;
11. Zie in deze zin J. Hoekstra, Handhaving van het gemeentelijk voorkeursrecht,&#13;
preadvies VBR (Gemeentelijke grondverwerving), Kluwer&#13;
2000, p. 79-83 en J.B. Mus, noot onder Hof Arnhem 9 maart 2004,&#13;
BR2005/49.&#13;
12. Zie impliciet Hof Arnhem 9 maart 2004, BR2005/49 m.nt. J.B.&#13;
Mus en expliciet Hof Den Haag 16 juni 2005, rekestnr. R05/269&#13;
(ongepubliceerd).&#13;
13. Zie over de roerige geschiedenis van dit artikel: J.F. de Groot, Het&#13;
voorkeursrecht gerepareerd?, TO2001, p. 96 en J.A.M.A. Sluysmans,&#13;
Nieuwe ontwikkelingen rondom het voorkeursrecht gemeenten,&#13;
Agr.r.2002, p. 324-337.&#13;
14. Zie ook Hof Den Bosch 11 juli 2002, KG 2002, 258 en J.B. Mus,&#13;
noot onder Hof Arnhem 9 maart 2004, BR2005/49 .&#13;
15 . Kamerstukken II1976/77, 13 713, nr. 9, p. 37.&#13;
16. Zie J.F. de Groot, o.c., p. 96 en Sluysmans, o.c., p. 326.&#13;
17. Zie hierover recent J.A.M.A. Sluysmans en W.J.E. van der Werf, Kroniek&#13;
Wet voorkeursrecht gemeenten 2005-2006, Agr.r.2006, p. 616-&#13;
629.&#13;
18. Kamerstukken II1994/95, 24 235, nr. 3, p. 13.&#13;
19. Het gemeentelijk voorkeursrecht is immers een zogenaamd passief&#13;
verwervingsinstrument.&#13;
20. Zie HR 15 november 2002, BR2003, 240.&#13;
21. De noodzaak, en dus (ook) het beroep op zelfrealisatie, wordt in eerste&#13;
instantie getoetst door de Kroon in het kader van de administratieve&#13;
onteigeningsprocedure. Onder invloed van het Benthem-arrest&#13;
(EHRM 23 oktober 1985, AB1986, 1) waarin het Europees Hof&#13;
oordeelde dat de Kroon niet kon worden aangemerkt als een onafhankelijke&#13;
rechter zoals bedoeld in art. 6 EVRM – is ook de onteigeningsrechter&#13;
ertoe overgegaan om in de gerechtelijke fase de gegrondheid&#13;
van een zelfrealisatieverweer te toetsen, maar enkel voor zover&#13;
dat ook al in de voorafgaande administratieve fase is gevoerd.&#13;
22. Zie hierover ook J.A.M.A. Sluysmans en M. Bronneman, Zelfrealisatie&#13;
onder vuur, AR2006, p. 292-296; J.A.M. van den Brand, A.G.&#13;
Bregman en J.F. de Groot, De Grondexploitatiewet: enige verkenningen,&#13;
preadvies VBR, IBR, Den Haag 2006, p. 164-169 en zeer uitgebreid&#13;
P.S.A. Overwater en C.A.C. Westendorp-Frikkee, Handboek&#13;
administratieve onteigeningsprocedure, Vermande, Den Haag 2004,&#13;
hoofdstuk 5.&#13;
23. Zie bijvoorbeeld KB 27 oktober 2000, Stcrt.28 november 2000, nr.&#13;
231 (Tilburg).&#13;
24. Zie bijvoorbeeld KB 6 november 2000, Stcrt. 30 november 2000, nr.&#13;
233 (Emmen) en KB 28 november 2000, Stcrt. 15 december 2000,&#13;
nr. 244 (Uden). Een goed voorbeeld biedt ook een recent KB van 16&#13;
september 2005, Stcrt. 2005, 190 (Amsterdam) waar de bouwblokken&#13;
zoals aangegeven in het bestemmingsplan de grenzen van de percelen&#13;
van de appellanten overschreden en zelfrealisatie van gedeelten&#13;
van nieuwbouwblokken bouwtechnisch en planmatig gezien niet gewenst,&#13;
zo niet onmogelijk werd geacht.&#13;
25. Zie bijvoorbeeld KB 22 juni 2001, Stcrt.11 juli 2001, nr. 131 (Geleen).&#13;
26. In het recente KB van 8 mei 2006, Stcrt. 2006, nr. 96 (Hellendoorn)&#13;
was aan de orde een onteigening op basis van een bestemmingsplan&#13;
dat beoogde een meer stedelijke invulling te geven aan een onsamenhangend&#13;
centrumgebied. De Kroon signaleerde dat de toelichting van&#13;
het plan duidelijk maakte dat de verwezenlijking van de bestemming&#13;
als een ‘samenhangend ondeelbaar geheel’ moest worden gezien,&#13;
waarbij een geplande parkeergarage integraal deel uitmaakte van de&#13;
ontwikkeling van het plangebied. Naar het oordeel van de Kroon was&#13;
daarmee genoegzaam gebleken van de noodzaak van een integrale uitvoering&#13;
van het bestemmingsplan door middel van het door één partij&#13;
realiseren van de beoogde complexe bebouwing.&#13;
27. Zie bijvoorbeeld KB 14 maart 2002, Stcrt.5 april 2002, nr. 66&#13;
(Bergh).&#13;
28. Vergelijk HR 1 november 2002, NJ2003, 536 (Staat/Dijkshoorn) en&#13;
HR 30 juni 2006, BR2007, 42 m.nt. Van der Schans (Bergschenhoek/&#13;
Slee c.s.).&#13;
29. HvJ EG 12 juli 2001, NJ 2002, 11. Zie ook A.G. Bregman, Zelfrealisatie&#13;
of aanbesteding; een beschouwing naar aanleiding van het Scalaarrest,&#13;
BR2002, p. 10-20 en M.O. Meulenbelt, Is het zelfrealisatiebeginsel&#13;
afgeschaft?, BR2002, p. 857-865.&#13;
30. F.A. Mulder, Zelfrealisatie, aanbesteding en onteigening, Gst. 2003&#13;
(7177), p. 2 e.v.&#13;
31. HvJ EG 18 januari 2007, C-220/05.&#13;
32. Zij het dat de inzet van het instrumentarium van de grondexploitatiewet&#13;
beperkt is tot de bij AMvB aan te wijzen gebieden waarbinnen&#13;
die wet mag worden gebruikt.&#13;
33. Zie bijvoorbeeld E.W.J. de Groot, J.B. Mus en G.A. van der Veen, De&#13;
Grondexploitatiewet (wetsvoorstel 30218), BR2005, p. 1048-1061.&#13;
34. Vergelijk HR 30 juni 2006, RvdW 2006, 672.&#13;
35. Zie over artikel 61 Ow uitgebreid P.C.E. van Wijmen, De terugvordering&#13;
van het goed ingevolge artikel 61 Onteigeningswet, Agr.r.&#13;
1984, p. 2-9 en P.M. Wassenberg, Artikel 61 Onteigeningswet, een&#13;
onduidelijke en onbevredigende regeling, Agr.r.1984, p. 10-16.&#13;
36. Ik maak daarbij de kanttekening dat kosten natuurlijk ook kunnen&#13;
worden verdisconteerd in de uitgifteprijs. Daarbij heeft de gemeente&#13;
een schijnbaar onbeperkte vrijheid.&#13;
37. HR 16 februari 1996, NJ1996/608 m.nt. Backes, HR 17 november&#13;
2000, NJ2001/580 m.nt. JH en HR 13 april 2001, NJ 2001/581&#13;
m.nt. JH, in welke arresten de Hoge Raad de mogelijkheid van kostenverhaal&#13;
via de exploitatieovereenkomst heeft beperkt in die zin, dat&#13;
in die overeenkomst niet mag worden afgeweken van de vigerende exploitatieverordening;&#13;
HR 15 november 2002, NJ2003/590 m.nt.&#13;
PCEvW, waarin de Hoge Raad besliste dat de gemeentelijke regiewensen&#13;
op basis van het (oude) art. 26 Wet voorkeursrecht gemeenten&#13;
zich niet ook mogen uitstrekken tot kostenverhaal; HR 2 mei&#13;
2003, NJ 2003/485 m.nt. PCEvW, waarin de Hoge Raad een streep&#13;
haalde door de gemeentelijke praktijk van planschadeovereenkomsten.&#13;
38. Kamerstukken II2004/05, 30 218, nr. 2, gewijzigd bij nota van wijziging&#13;
van 11 april 2006, Kamerstukken II2005/06, 30 218, nr. 7.&#13;
39. Pres. Rb. Alkmaar 8 augustus 1994, BR1994, 957.&#13;
40. HR 16 februari 1996, NJ1996, 608 m.nt. Backes.&#13;
41. HR 17 november 2000, NJ2001/580 m.nt. JH, HR 16 februari&#13;
1996, NJ 1996, 608 m.nt. Backes, HR 13 april 2001, NJ 2001, 581&#13;
m.nt. JH. Aanvankelijk sprak de Hoge Raad niet van ‘nietigheid’,&#13;
maar werd volstaan met de opmerking dat de desbetreffende overeenkomst&#13;
‘niet geldend’ kon worden gemaakt. De discussie in de rechtsgeleerde&#13;
literatuur of de Hoge Raad aldus een nieuwe (rechts)figuur&#13;
heeft willen introduceren is kortgesloten in het arrest van 6 januari&#13;
2006, NJ2006, 301 m.nt. PCEvW waarin de Hoge Raad duidelijk&#13;
kiest voor de kwalificatie van nietigheid.&#13;
42. Zie bijvoorbeeld F.H.A.M. Thunnissen, Verhaal van exploitatiekosten,&#13;
een verward verhaal, BR 1999, p. 733-741.&#13;
43. Die laatste kosten zijn algemene bestuurskosten die de gemeente verplicht&#13;
is te maken (art. 10, 33, 71 WRO juncto artikel 193 Gemeentewet).&#13;
44. BNB 2004, 321.&#13;
45. Zie zeer uitgebreid J.A.M. van den Brand, Fiscaal kostenverhaal: de&#13;
noodzaak tot verbetering, BR1999, p. 741-755.&#13;
46. Kamerstukken II2005/06, 30 300 XI, nr. 70, p. 2.&#13;
47. Deel 4, tekst na parlementaire instemming, p. 125.&#13;
48. Met name op p. 72-73 van dat plan waar het onderwerp verevening&#13;
aan de orde is.&#13;
49. ABRvS 8 juni 2005, AB 2005, 232 m.nt. dG en ABRvS 27 oktober&#13;
2004, AB2004, 431 m.nt. dG.&#13;
50. Zie HR 26 januari 1990, NJ1991, 393 en recent HR 7 mei 2004,&#13;
NJ2005, 23 m.nt. PCEvW.&#13;
51. ARRS 30 augustus 1985, zie ook A.A.J. de Gier, De Ruimte voor&#13;
ruimteregeling, TO2003, p. 20.&#13;
52. A.A.J. de Gier, J. Robbe en P.J.J. van Buuren, De juridische ruimte&#13;
voor ‘Ruimte voor ruimte’, NJB2001, p. 2084-2090.&#13;
53. ABRvS 30 augustus 1985, AB1986, 243 m.nt. D.A. Lubach en HR&#13;
19 mei 2000, AB2000, 428 m.nt. PvB (Den Haag/Staat).&#13;
54. HR 19 mei 2000, AB2000, 428 m.nt. PvB.&#13;
55. Kamerstukken II2005/06, 30 218, nr. 22.&#13;
56. Kamerstukken II2005/06, 30 218, nr. 22, p. 4.&#13;
57. Kamerstukken II2005/06, 30 218, nr. 21.&#13;
58. Zie opnieuw: HR 16 februari 1996, NJ1996, 608 m.nt. Backes, HR&#13;
17 november 2000, NJ2001, 580 m.nt. JH en HR 13 april 2001,&#13;
NJ2001, 581 m.nt. JH, HR 15 november 2002, NJ2003, 590 m.nt.&#13;
PCEvW en HR 2 mei 2003, NJ2003, 485 m.nt. PCEvW waarin de&#13;
Hoge Raad een streep haalde door de gemeentelijke praktijk van&#13;
planschadeovereenkomsten.&#13;
59. Te denken valt aan de planschadekosten en de kosten van bovenwijkse&#13;
voorzieningen.&#13;
60. Naast de arresten genoemd hiervoor wijs ik nog op HR 13 augustus&#13;
2004, Belastingblad 2004/957 inzake Jacobswoude.&#13;
61. Stb. 2005, 305. Zie hierover uitgebreid: J. Hoekstra, De spoedwet&#13;
(inzake) planschade, BR2005, p. 673-681.&#13;
62. Kamerstukken II2004/05, 30218, nr. 2. Zie voor een heldere beschrijving&#13;
van de voorgeschiedenis: P. de Haan, Programma voor de&#13;
grondpolitiek: vervolg en vooruitzicht, in: Natuurlijk van belang(Van&#13;
Wijmen-bundel), Kluwer, Deventer 2003, p. 21 e.v.&#13;
63. Aan deze laatste doelstelling zal ik in deze bijdrage (die handelt over&#13;
kostenverhaal) geen afzonderlijke aandacht besteden.&#13;
64. Een nieuw verhaal, of de scherpe kantjes van de Grondexploitatiewet,&#13;
TO2006, p. 47-55 en zie ook het al genoemde preadvies voor de&#13;
VBR van Van den Brand c.s.&#13;
65. Zie heel duidelijk de Memorie van Toelichting, Kamerstukken II&#13;
2004/05, 30218, nr. 3, p. 2-3.&#13;
66. Uiteraard met inachtneming van de regels zoals neergelegd in HR 16&#13;
februari 1996, NJ1996, 608 m.nt. Backes.&#13;
67. Kamerstukken II2004/05, 30 218, nr. 3, p. 16.&#13;
68. Kamerstukken II2004/05, 29435, nr. 68. Zie ook Handelingen II,&#13;
22 maart 2005, 62-3992.&#13;
69. Kamerstukken II2004/05, 30218, nr. 3, p. 25.&#13;
70. J.A.M. van den Brand, A.G. Bregman en J.F. de Groot, De Grondexploitatiewet:&#13;
enkele verkenningen, preadvies VBR, Den Haag 2006,&#13;
p. 102-103.&#13;
71 . Kamerstukken II2005/06, 30 218, nr. 6, p. 11.&#13;
72. H. De Wolff, J. De Greef, W. Korthals Altes en M. Spaans, Financiering&#13;
van regionale ontwikkelingen uit de grondexploitatie – kostenverhaal&#13;
en verevening op gemeenteoverschrijdende locaties of op&#13;
bovenplans schaalniveau, Eindrapport, 14 juli 2004, Delft, Onderzoeksinstituut&#13;
OTB.&#13;
73. Van den Brand c.s., o.c., p. 96-99.&#13;
74. Ik ontleen de hoofdlijnen van de navolgende passages aan P.S.A.&#13;
Overwater, Aan wie komt de meerwaarde van grond toe in relatie tot&#13;
een planologische bestemmingswijziging? Aan de overheid of de eigenaar?,&#13;
in: Natuurlijk van belang(Van Wijmen-bundel), Kluwer&#13;
2003, p. 47-66.&#13;
75. Wetsontwerp 8 941.&#13;
76. Wetsontwerp 13 714.&#13;
77. Kamerstukken II2003/04, 29 435, nr. 8, p. 4.&#13;
78. Kamerstukken II2004/05, 30 218, nr. 3, p. 22 (en p. 23).&#13;
79. O.B.W. de Kat, Waardevermindering en waardevermeerdering van&#13;
het niet-onteigende, WPNR3777 (1942), p. 161.&#13;
80. H.J.M. van de Schans, Exploitatie-opzet, exploitatie-contract, baatafroming&#13;
en waardebelasting, BR1974, p. 363-371.&#13;
81. H.J.M. van de Schans, o.c., p. 370.&#13;
82. J.J.M.M. van Rijckevorsel, Verhaal van grondkosten en baatafroming,&#13;
BR1982, p. 482-485.&#13;
83. H.J.A. van Hoogmoed, Naar een tegenhanger van artikel 49 WRO,&#13;
BR1986, p. 91.&#13;
84. Zie uitgebreid J.W. Meijer, Het wetsontwerp tot wijziging van de&#13;
Onteigeningswet, BR1981, p. 450-456.&#13;
85. Zie HR 4 juni 1986, NJ1987, 403 m.nt. MB en F.A. Mulder, Voorzienbaarheid&#13;
van in de onteigeningsprocedure geclaimde planschade&#13;
en nadeelcompensatie, O&amp;A2006, p. 133.&#13;
86. Het beginsel van de ‘égalité devant les charges publiques’.&#13;
87. P.C.E. van Wijmen, Enige gedachten over grondbeleid, in: Yin-Yang&#13;
(Van Mourik-bundel), Kluwer, Deventer 2000, p. 451-458.&#13;
88. F. Loosveldt, De planbatenretributie in het voorontwerp van decreet&#13;
houdende de organisatie van de ruimtelijke ordening, T.R.O.S. 1998,&#13;
p. 630-646.&#13;
89. F. de Preter, Planbaten en planschade in het nieuwe decreet op de&#13;
ruimtelijke ordening, Tijdschrift voor Milieurecht 2000, p. 2-23.&#13;
90. P.S.A. Overwater, Aan wie komt de meerwaarde van grond toe in relatie&#13;
tot een planologische bestemmingswijziging? Aan de overheid of&#13;
de eigenaar?, in: Natuurlijk van belang(Van Wijmen-bundel), Kluwer&#13;
2003, p. 56.</legacyfootnotes><footnotes><footnote/></footnotes><auteurs>mr. J.A.M.A. Sluysmans</auteurs><published>2007-04-01 00:00:00</published><modified>2007-04-01 00:00:00</modified><editiondate>2007-04-01</editiondate><htmlpath>https://denhollander.info/artikel/3888</htmlpath></article>
</articles></edition>