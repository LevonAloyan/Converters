<edition><articles><article><jaar>1982</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/1982</searchword><id>6463</id><udhid>UDH:TvAR/6463</udhid><titel>De Wet agrarisch grondverkeer</titel><searchwords><searchword>TvAR 4/1982</searchword><searchword>UDH:TvAR/6463</searchword></searchwords><attachments><attachment><name>1982_nr 4_Artikel_Loeb.pdf</name><extention>pdf</extention><url>https://denhollander.info/download/6245/ci</url></attachment></attachments><inleiding>1. Inleiding&#13;
1.1. Algemeen&#13;
De Wet agrarisch grondverkeer (van 26 maart 1981, Stb. 248) is wel eens gekarakte-riseerd als een eldorado voor grondpolitieke instrument en verzamelaars.&#13;
Deze karakterisering stamt van vóór de totstandkoming. Nu de invoering van de wet in al zijn onderdelen nadert wordt zij tevens een der ingewikkeldste wetten -zelfs recordhoudster - genoemd.&#13;
Oorspronkelijk zou tijdens de algemene vergadering van de Vereniging voor agra-risch Recht als onderwerp de toepassing van de Wet agrarisch grondverkeer aan de orde worden gesteld. Nu er van toepassing van de in de wet voorziene instrumenten nog geen sprake is, is een toetsing aan de daadwerkelijke praktijk niet mogelijk ge-bleken. Met deze bijdrage zal ik door een algemene behandeling van de wet pogen een bijdrage te leveren aan de toepassing in de toekomst. Bij deze behandeling heb ik me wel een aantal beperkingen opgelegd. Enerzijds omdat het voor een goed be-grip van de wet onnodig, dan wel overbodig is alle onderdelen uitvoerig te bespreken en anderzijds, omdat een aantal publicaties, waarin aan (onderdelen van) de wet aandacht is geschonken is verschenen. Voor deze publicaties verwijs ik naar het des-betreffende overzicht. 1.2. Achtergronden&#13;
'Een wet tot regeling van de landbouwkundige toetsing van landbouwgronden wordt in voorbereiding genomen. Overwogen wordt daartoe speciaal aangewezen gebieden een voorkeursrecht voor de Stichting Beheer Landbouwgronden in te stel-len', aldus Minister-President Van Agt in de regeringsverklaring van 16 januari 1978.&#13;
Het wetsontwerp dat een regeling van bovenstaande onderwerpen bevatte werd op 14 december 1979 (Tweede Kamer, zitting '79-'80,15969, nrs. 1-3) met als oorspron-kelijke citeertitel 'Wet vervreemding landbouwgronden' aangeboden. Snelheid was geboden nu de wettelijke regeling samen met de wijziging op de onteigeningswet (Stb. 1981, 319) en de Wet voorkeursrecht gemeenten (Stb. 1981, 236) deel uitmaakte van het grondpolitieke trio. Voor de grondmarkt geldt, evenals voor iedere andere markt, dat buitensporige prijsontwikkelingen tot allerlei ongewenste onwrichtings-verschijnselen kunnen leiden. In de jaren 70 hebben dergelijke ontwikkelingen zich op de grondmarkt voorgedaan, zonder dat de overheid over de bevoegdheden en de middelen beschikte om deze ontwikkelingen tegen te gaan. Met de grondpolitieke wetten is een gewenst instrumentarium geschapen. Thans bestaat de mogelijkheid om de prijzen van landbouwgronden en natuurterreinen te beheersen, een voor-keursrecht zowel ten behoeve van een centraal lichaam als de gemeenten te vestigen en is de waardebepaling bij onteigening - van welke waardebepaling bij toepassing van de voorkeursrechten eveneens kan worden uitgegaan - formeel neergelegd.&#13;
Anders dan in de Wet op de vervreemding van landbouwgronden uit 1953 (Stb. 446; in 1963 vervallen), die directe prijsbeheersing en landbouwstructuur als doel-einden beschouwde, kent de Wet agrarisch grondverkeer een stelsel van toetsings-criteria, die de prijzen op indirecte wijze - namelijk door selectieve toelating van de gegadigden - moeten beheersen en die zoveel mogelijk dienen te passen binnen het landbouwstructuurbeleid. De primaire doelstelling van de wet is de beïnvloeding van de prijsontwikkeling op de grondmarkt. Het is de functie van de toetsingscriteria om die doelstellingen te realiseren. Als randvoorwaarde zal echter gelden, dat zij niet een beoogde structurele ontwikkeling in de weg mogen staan. Het wetsontwerp dat van bovenstaande beginselen uitging werd, nadat een reeks amendementen de revue hadden gepasseerd op 9 december 1980 door de Tweede Kamer aanvaard. De Eerste Kamer verklaarde zich in maart 1981 accoord.</inleiding><content>1.3. De inhoud van de wet in vogelvlucht&#13;
Kern van het toetsingssysteem vormt de noodzakelijke goedkeuring van overeen-komsten tot vervreemding van land door de grondkamer. Onder land wordt land-bouwgrond (inclusief bosgronden) en natuurterrein verstaan. Zonder goedkeuring wordt de akte tot vervreemding niet overgeschreven in de openbare registers. In der-gelijke gevallen zal derhalve niet geleverd kunnen worden. De goedkeuring wordt verleend, indien aan de gestelde toetsingscriteria voldaan wordt. Er is een koop-plichtregeling geïntroduceerd. Deze regeling is bedoeld om een oplossing te bieden in situaties waarin het stelsel van de toetsing met zich meebrengt, dat er voldoende serieuze gegadigden zijn, dan wel indien gegadigden misbruik maken van hun positie. Het bureau beheer landbouwgronden zal in dergelijke situaties gehouden zijn de grond over te nemen tegen een door de rechtbank vastgestelde prijs. Daarnaast bevat de wet regels met betrekking tot het voorkeursrecht dat ten behoeve van het bureau beheer landbouwgronden gevestigd kan worden in daartoe aangewezen gebieden. Wil men tot vervreemding overgaan dan zal men eerst het bureau in de gelegenheid moeten stellen de betrokken overeenkomst te sluiten. Een aantal van de uit de wet voortvloeiende taken zijn opgedragen aan een omgevormde Stichting Beheer Landbouwgronden (SBL). Er komt een commissie beheer landbouwgronden, te ver-gelijken met het bestuur van de Stichting en een (reeds genoemd) bureau beheer landbouwgronden, dat met uitvoering zal zijn belast. Het grondbankstelsel, nu neergelegd in bestuursbesluiten van de SBL, heeft een wettelijke grondslag gekregen en zal door het bureau ten uitvoer worden gebracht. De invoering van de toetsing bij de vervreemding van landbouwgrond maakte wijziging van de Pachtwet noodzakelijk. Deze wijziging behelst met name de introductie van eenzelfde toetsingsmogelijkheid bij het sluiten van pachtovereenkomsten zodat in een sluitend en gerecht-vaardigd systeem is voorzien. De Wet agrarisch grondverkeer is een raamwet. Nage-noeg alle hierboven weergegeven elementen van de wet dienen nader te worden uit-gewerkt in algemene maatregelen van bestuur en ministeriële beschikkingen.&#13;
2 Inleidende bepalingen&#13;
2.1. Werkingssfeer&#13;
Voor een goed begrip van de werking van de Wet agrarisch grondverkeer is het goed een blik te werpen op de definities van het eerste artikel. De begrippen land, land-bouwgrond, natuurterrein, zakelijk recht en vervreemding worden, onder andere, omschreven. De hoofdregel van het toetsingssysteem dat een overeenkomst tot ver-vreemding van land de goedkeuring van de grondkamer behoeft (artikel 6, eerste lid) is dan meteen duidelijker. Men dient er echter op bedacht te zijn dat de werkings-sfeer van de wet veel ruimer is dan op het eerste gezicht lijkt. De wet is ingevolge ar-tikel 2, eerste lid, namelijk van toepassing op vervreemding van onroerend goed zonder onderscheid te maken tussen landbouwgrond, natuurterrein, woningen, flats, bedrijfshallen, braakliggende gronden enz. Een overschrijving in de in artikel 671 van het B.W. bedoelde openbare registers van een akte houdende vervreemding van onroerend goed zal alleen plaats kunnen vinden nadat uit een verklaring van de notaris blijkt dat bij de vervreemding voldaan wordt aan het bij of krachtens de wet bepaalde. Aan de afgifte van de verklaring van de notaris zijn de volgende leden van artikel 2 gewijd en daaruit blijkt, dat afhankelijk van het karakter, dan wel de lig-ging van het in de overeenkomst tot vervreemding begrepen onroerend goed, de wet aanvullende vereisten stelt. Aan de wet zal zijn voldaan (de notariële verklaring wordt afgegeven) indien:&#13;
a. het onroerend goed gelegen is in een door de gemeenteraad vastgesteld gebied als bedoeld in artikel 3; dan wel&#13;
b. de grondkamer heeft verklaard dat het onroerend goed geen land is; dan wel&#13;
c. de grondkamer verklaart dat de overeenkomst is goedgekeurd en dat het onroe- rend goed niet is gelegen in een voorkeursrechtgebied dan wel dat de vervreem- ding geschiedt met inachtneming van het voorkeursrecht van het bureau beheer landbouwgronden.&#13;
Voor het geval dat het toetsingssyteem buiten werking is (artikel 60) geeft de notaris de onder c bedoelde verklaring aangaande het voorkeursrecht. Mocht onverhoopt zonder dat aan de bepalingen voldaan is, de akte in de registers zijn overgeschreven, dan kan hiervan de nietigheid niet meer worden ingeroepen (artikel 5).&#13;
2.2. Geen landbouwgrond; geen natuurterrein&#13;
Voor onroerend goed dat geen landbouwgrond en geen natuurterrein is zal de verklaring ex artikel 2, eerste lid, noodzakelijk zijn. Afhankelijk van de ligging van het desbetreffende onroerend goed zal deze verklaring zonder meer door de notaris kun-nen worden afgegeven. In artikel 3 van de wet is voorzien in een door de gemeente-raad bij besluit vast te stellen gebied waarvan verklaard wordt dat daarin (nagenoeg) uitsluitend onroerend goed is gelegen dat niet als landbouwgrond dan wel natuurter-rein dient te worden aangemerkt. Dit artikel voorziet derhalve in de vaststelling van 'bebouwde kommen' door de gemeenteraad. Het besluit van de gemeenteraad gaat vergezeld van een kaart waarop het gebied is aangegeven en dient door de Kroon te worden goedgekeurd. Ligt het onroerend goed in dit gebied dan zal aan de wet zijn voldaan en zijn verdere formaliteiten onnodig. Buiten deze gebieden gelegen onroe-rende goederen zullen altijd de sluis van de grondkamer moeten passeren. Betreft het geen landbouwgrond dan wel natuurterrein dan zal de grondkamer - op aan-vraag, een daartoe strekkend formulier zal verkrijgbaar zijn - een 'niet-land' ver-klaring afgeven. Met deze verklaring van de grondkamer kan de notariële verklaring worden verkregen. Is het onroerend goed niet in een gebied ex artikel 3 opgenomen of komt het niet voor een niet-land verklaring in aanmerking, dan dient bij de ver-vreemding de goedkeuring door de grondkamer te worden verkregen.&#13;
3. Goedkeuring van de overeenkomst door de grondkamer&#13;
3.1 Wanneer goedkeuring?&#13;
De grondkamer zal goedkeuring aan de overeenkomst tot vervreemding van land verlenen, indien - naast inachtneming van het eventuele voorkeursrecht van het bu-reau - er zich één van de volgende situaties voordoet:&#13;
a. er wordt voldaan aan de op grond van artikel 8 gestelde toetsingscriteria;&#13;
b. landbouwgrond zal worden gebruikt voor een produktierichting die niet op grond van artikel 8 is geregeld, dan wel ter uitoefening van een aangewezen be- roep en er wordt voorts aan een aantal bijzondere vereisten voldaan (artikel 9);&#13;
c. de verwerver is een belegger en gaat tot verpachting over;&#13;
d. er is sprake van een van de vrijstellingen van artikel 6, tweede lid;&#13;
e. er is een ontheffing van de toetsingscriteria verleend.&#13;
Betreft het een verwerving door een rechtspersoon, dan is een aantal aanvullende vereisten gesteld (Titel III).&#13;
3.2. Het systeem van de te stellen toetsingscriteria&#13;
Het op prijsbeheersing gerichte instrumentarium van de Wet agrarisch grondverkeer gaat van een selectieve toelating tot de grondmarkt uit. Afgezien van de in onderdeel 3.1. aangegeven andere mogelijkheden, die allen een verfijning of een uitzondering op de hoofdregel zijn, zal een verwerver alleen als aan de toetsingscriteria wordt vol-daan tot de grondmarkt worden toegelaten. In artikel 8 van de wet zijn de mogelijk-heden van de toetsing neergelegd. Niet alleen waar de te stellen criteria betrekking op kunnen hebben, maar tevens de verschillende wijzen waarop de criteria kunnen worden toegepast. De toetsingscriteria worden bij algemene maatregel van bestuur gesteld. De daadwerkelijke vereisten waar de verwervers aan dienen te voldoen wor-den derhalve in gedelegeerde wetgeving neergelegd. Zulks werd noodzakelijk geacht om al naar gelang de situatie op de grondmarkt hier door middel van de criteria ade-quaat op in te kunnen spelen. Bij een dalende markt kunnen de eisen worden ver-licht en andersom. Er zijn verschillende combinaties van eisen mogelijk. Daar bo-vendien elk criterium op een bepaalde wijze kan worden ingevuld kan op elk gege-ven moment de gewenste selectie plaastvinden. Hierbij is een differentiatie aan te brengen tussen de 'toetreders' op de grondmarkt en de 'uitbreiders', alsmede al naar gelang de produktierichting van de (landbouw)bedrijven die bij de vervreemding be-trokken zijn en voorts naar gelang het gebied waarin het land gelegen is. Al deze mo-gelijkheden laten natuurlijk onverlet om op een gegeven moment helemaal geen ei-sen te stellen. De in artikel 8 bedoelde vereisten maken onderscheid tussen de ver-vreemding van natuurterrein en de vervreemding van landbouwgrond. Bij natuur-terrein wordt geen onderscheid gemaakt tussen vervreemdingen aan een natuurlijk persoon dan wel een rechtspersoon. Bij landbouwgrond geldt voor de natuurlijke persoon artikel 8 en voor de rechtspersoon de aanvullende regeling van de artikelen 12-14.&#13;
3.3. Toetsingscriteria voor landbouwgrond&#13;
Voor landbouwgrond is in artikel 8, tweede lid, voorzien in persoonsgebonden (a) en bedrijfsgebonden criteria (b, c en d).&#13;
De te stellen criteria kunnen betrekking hebben op: o. de opleiding, de ervaring of het hoofdberoep van de verwerver;&#13;
b. indien het betreft de vervreemding van een geheel bedrijf, dat niet wordt toege- voegd aan een ander bedrijf: de verkaveling van de landbouwgrond;&#13;
c. indien het betreft de vervreemding van bedrijf ter toevoeging aan een ander be- drijf: de maximale bedrijfsoppervlakte na toevoeging en de verkaveling van de toe te voegen landbouwgrond, mede ten opzichte van het bedrijf van de verwer- ver;&#13;
d. indien het betreft de vervreemding van losse landbouwgrond: de maximale be- drijfsoppervlakte na toevoeging en de verkaveling van de toe te voegen land- bouwgrond, mede ten opzichte van het bedrijf van de verwerver.&#13;
Opgemerkt zij dat een te stellen eis met betrekking tot de verkaveling van de land-bouwgrond mede vereisten met betrekking tot de afstand bedrijfsgebouwen-grond kan omvatten. Het vierde lid van artikel 8 voorziet in het stellen van een af-wijkend stelsel van vereisten bij de vervreemding van landbouwgrond gelegen in de beheersgebieden en reservaten. In deze op grond van de Nota betreffende de relatie landbouw-, natuur- en landschapsbehoud aangewezen gebieden, wordt nagestreefd de landbouw op aangepaste wijze plaats te doen vinden, dan wel is het beheer (nage-noeg) uitsluitend gericht op doeleinden van natuur- en landschapsbehoud. Het on-verkort toepassen van de criteria in deze gebieden kan in verband met hun bijzondere karakter problemen opleveren. Bij de afwijking in de vereisten is gedacht aan an-dere verkavelings- en bedrijfsgrootte-eisen en niet, zoals ook uitdrukkelijk na amen-dering is neergelegd, aan ervaring met de landbouw zoals in deze gebieden wordt na-gestreefd of de verplichting tot het sluiten van een beheersovereenkomst.&#13;
3.4. Artikel 9&#13;
Artikel 8 kan zoals in 3.2. is uiteengezet voorzien in een gedifferentieerd stelsel van eisen al naar gelang de produktierichting. Voor die produktierichtingen waarvoor op grond van artikel 8 géén eisen worden gesteld zal artikel 9 van toepassing zijn. Tevens voorziet dit artikel in het stellen van eisen in geval de landbouwgrond wordt verworven ter uitoefening van een bij a.m.v.b. aangewezen beroep. Op grond van dit artikel vindt de toepassing plaats aan de hand van het volgende: de aard en de omvang van de landbouwgrond met eventuele opstallen zal geschikt moeten zijn voor het opgegeven gebruik; garanties moeten worden geboden dat het opgegeven gebruik wordt verwezenlijkt en er zal aan eventueel te stellen persoonsgebonden cri-teria moeten worden voldaan. Deze bijzondere regeling van artikel 9 is onder meer geïntroduceerd om te voorkomen dat via uitzonderlijke produktierichtingen de toet-sing wordt gefrustreerd.&#13;
3.5. Verwerving van landbouwgrond door privaatrechtelijke rechtspersonen&#13;
Bij de verwerving van landbouwgrond voor eigen gebruik door een privaatrechtelijk rechtspersoon zal naast goedkeuring van de overeenkomst tevens toestemming tot het sluiten van de overeenkomst door de grondkamer moeten worden verleend (arti-kel 12). Het verkrijgen van de toestemming en de goedkeuring behoeft echter niet in afzonderlijke procedures plaats te vinden. De toestemming, die aan de goedkeuring voorafgaat, wordt verleend indien aan een aantal vereisten is voldaan. Deze ver-eisten hebben betrekking op de rechtspersoon zelf (ingevolge artikel 13 moeten een aantal gegevens worden verstrekt), alsmede op de bedrijfsleider, die aan de gestelde persoonsgebonden eisen zal moeten voldoen (artikel 14, eerste lid, onder a en b). Voordat de toestemming wordt verleend zal de grondkamer zich ervan overtuigen dat de rechtspersoon niet de bedoeling heeft de toetsing te ontgaan. De goedkeuring wordt gegeven als naast de toestemming voorts wordt voldaan aan de gestelde eisen bij of krachtens artikel 8, tweede of vierde lid (bedrijfsgebonden eisen), dan wel bij of krachtens artikel 9 (bijzondere eisen).&#13;
3.6. De belegger&#13;
De overeenkomst tot vervreemding van landbouwgrond aan een 'veilige belegger' wordt door de grondkamer goedgekeurd. Ook zij die de grond niet voor eigen ge-bruik verwerven zijn tot de grondmarkt toegelaten. Voorwaarde voor de goedkeuring is echter dat aanstonds de bedoeling van de verwerver duidelijk is. Voor de goedkeuring dient een goedgekeurde pachtovereenkomst of ontwerp-pachtovereen-komst met betrekking tot de te vervreemden landbouwgrond te worden overgelegd. De belegger-natuurlijk persoon is in artikel 10 geregeld. De afwikkeling van de goedkeuringsprocedure is deels gelijk aan die welke voorzien is ten aanzien van de rechtspersoonbelegger. Het tweede lid van artikel 10 verwijst hiernaar. Voor de rechtpersoon-belegger geldt evenals bij de verwerving voor eigen gebruik het vereiste van toestemming en goedkeuring. Gegevens met betrekking tot de rechtspersoon en de (ontwerp) pachtovereenkomst moeten worden overgelegd (artikel 13) en voorts zal de grondkamer zich overtuigen van de bedoeling van partijen (artikel 14, eerste lid, onder a en c).&#13;
3.7. Wijziging in de opgegeven gegevens&#13;
Het is denkbaar dat de door een rechtspersoon en de belegger-natuurlijk persoon aan de grondkamer verstrekte gegevens wijziging ondergaan. De rechtspersoon neemt bijvoorbeeld een nieuwe bedrijfsleider in dienst of er wordt een overeenkomst gesloten met een nieuwe pachter. Alle wijzigingen die in de verstrekte gegevens op-treden binnen een tijdvak van zeven jaren na de toestemmings/goedkeuringsver-lening, dienen ingevolge artikel 15, eerste lid, binnen één maand aan de grondkamer te worden gemeld. Betreft de wijziging een overeenkomst met een nieuwe bedrijfslei-der dan wel een nieuwe pachter, dan behoeft deze wijziging het fiat van de grondka-mer, welk fiat evenals bij de oorspronkelijke overeenkomst aan de hand van het be-paalde bij of krachtens artikel 14, eerste lid, verleend zal kunnen worden. De perio-de van zeven jaren is gekozen zodat binnen deze periode in ieder geval eenmaal bij de pachtovereenkomst een discussie plaatsvindt omtrent de verlenging ervan.&#13;
3.8. Natuurterrein en landgoederen&#13;
De vereisten die bij de vervreemding van natuurterrein kunnen worden gesteld zijn in artikel 8, derde lid, neergelegd. Deze vereisten zijn geheel anders van aard dan die voor landbouwgrond. Ze kunnen betrekking hebben op: de hoedanigheid van de verwerver, het tegengaan van versnippering en de te bieden garanties voor de in-standhouding. Geen onderscheid wordt gemaakt tussen verwerving door een rechtspersoon of een natuurlijk persoon. Voor landgoederen is een apart artikel in-geruimd (7). Ook hier heeft de instandhouding voor ogen gestaan. Een aparte rege-ling was noodzakelijk nu een landgoed veelal een mengvorm is van landbouwbedrijf en elementen van landschappelijke waarden. Toepassing van de onder meer in arti-kel 8, tweede lid, bedoelde eis met betrekking tot de maximale bedrijfsomvang kan bij de vervreemding van een landgoed tot ongewenste resultaten leiden. Artikel 7 be-vat de eis waaraan voldaan moet zijn zelf: een nadere uitwerking bij a.m.v.b.'s als in de artikelen 8 en 9 voorzien is, is onnodig. De overeenkomst tot vervreemding van een landgoed wordt goedgekeurd, indien het aannemelijk is dat de verwerver het landgoed als eenheid in stand zal houden. Onder landgoed wordt allereerst verstaan een complex dat ingevolge de Natuurschoonwet als zodanig is aangemerkt. Gezien het fiscale karakter van deze wet voorziet de Wet agrarisch grondverkeer in aanvullende mogelijkheid om landgoederen aan te wijzen. De aanwijzing geschiedt door de Minister van CRM in overeenstemming met die van Landbouw en Visserij en heeft een beperkte geldingsduur, daar zij alleen van belang is voor een betrokken vervreemding.&#13;
3.9. De automatische goedkeuringen en de ontheffing&#13;
In de vorige onderdelen zijn verschillende mogelijkheden voor de verkrijging van de goedkeuring van de grondkamer aangegeven. In alle gevallen zal aan een of meerdere eisen moeten worden voldaan. Het tweede lid van artikel 6 somt een aantal cate-gorieën van overeenkomsten tot vervreemding op, welke zonder toetsing aan de eisen worden goedgekeurd. Het betreft de 'automatische' goedkeuringen die de grondkamer verleent. De betrokken overeenkomsten dienen wel aan de grondkamer te worden overgelegd; het onderzoek zal echter beperkt zijn tot de constatering of een overeenkomst binnen de categorie van automatische goedkeuringen valt. Het betreft een elftal categorieën die alhier niet worden weergegeven. In het derde tot en met achtste lid wordt in tussenposities, dan wel nadere regelgeving (somstijds eisen inhoudende) voorzien.&#13;
De overheidsaankopen zijn in deze automatische goedkeuring terecht gekomen. Had de overheid ingevolge artikel 2 van het oorspronkelijk ontwerp niets te doen met de grondkamer, thans is zij ingevolge amendering aan strikte regels gebonden (onderdeel j in combinatie met het zevende en achtste lid). Wordt bij de automatische goedkeuringen een breed scala van overeenkomsten en situaties geregeld, waarvoor van te voren vast staat dat de wet niet op de betrokken vervreemdingen ingrijpt, de mogelijkheden om zulks achteraf door middel van een ontheffing te doen zijn summier. De in artikel 64 neergelegde mogelijkheid van ontheffingsverlening heeft slechts betrekking op de bij of krachtens de artikelen 8, 9 en 14 eerste lid, onder b, sub 1°, gestelde eisen. Op aanvraag zal de individuele gevallen bij de aanwezigheid van een bijzondere omstandigheid en indien gewichtige belangen daartoe aanleiding geven gehele of gedeeltelijke ontheffing van deze eisen worden verleend. De ontheffing zal onder beperkingen kunnen worden verleend en er kunnen voorschriften aan worden verbonden. De aanvraag zal al naar gelang het de vervreemding van landbouwgrond, dan wel natuurterrein betreft bij de Minister van Landbouw en Visserij, dan wel de Minister van CRM worden ingediend.&#13;
4. Goedkeuringsprocedure, beroepsmogelijkheden en sancties&#13;
4.1. Goedkeuringsprocedure&#13;
In het vorige hoofdstuk is weergegeven in welke gevallen de goedkeuring door de grondkamer zal worden verleend; welke mogelijkheden er zo al in de wet zijn voor-zien. Het is thans het moment om iets van de formele procedure uiteen te zetten. Omtrent deze procedure handelen de artikelen 20-27 van de wet. Afgezien van ver-vreemdingen van onroerend goed gelegen in de door de gemeenteraden vastgestelde gebieden ex artikel 3, alsmede de in een later stadium te bespreken overeenkomsten, waarvan een akte is opgemaakt, welke voor de dag van inwerkingtreding van de wet, een zekere dagtekening hebben verkregen (artikel 69, eerste lid), zal voor de realise-ring van de overeenkomsten de sluis van de grondkamer moeten worden gepasseerd. Voor de werkzaamheden die de grondkamer zal verrichten zullen tarieven worden vastgesteld. De niet-land verklaring van de grondkamer is eerder, onder 2.2. behan-deld. Betreft het land, dan zal aan de grondkamer een verzoek om goedkeuring en/of toestemming dienen te worden gericht. Dit verzoek dient middels een bij de grondkamer verkrijgbaar formulier en onder overlegging van drie afschriften van de betrokken overeenkomst te worden ingediend. De op het formulier vermelde gege-vens zijn bestemd om de grondkamer in staat te stellen de toetsing te verrichten. De grondkamer kan gelasten dat het bij haar ingediende verzoek mondeling wordt be-handeld. Op verzoek van één der partijen is de grondkamer hiertoe zelfs verplicht. Er moet echter van worden uitgegaan dat het formulier ter beoordeling van een ver-zoek meer dan voldoende informatie bevat. De beslissing van de grondkamer zal aan partijen worden medegedeeld. Bij goedkeuring zal de notaris de in artikel 2 be-doeld verklaring onder de akte opnemen en kan de overschrijving in de openbare re-gisters plaatsvinden. In geval de grondkamer de goedkeuring aan de overeenkomst onthoudt zal dit bij een met redenen omklede beschikking geschieden. Tegelijkertijd zal zij de overeenkomst nietig verklaren (artikel 11). Derhalve zal geen onzekerheid blijven bestaan omtrent de rechtskracht van de niet goedgekeurde overeenkomst. Partijen zullen alsdan wat hun onderlinge verhouding betreft bevrijd zijn. De artike-len 22 en 23 voorzien in de mogelijkheid om ontwerp-overeenkomsten ter goedkeu-ring aan de grondkamer aan te bieden. Ook hier dient het inlichtingenformulier te worden verstrekt. Op deze wijze hebben partijen de mogelijkheid om in een vroeg stadium zekerheid te verkrijgen omtrent al dan niet goedkeuring van hun overeen-komst. De grondkamer kan de goedkeuring van een ontwerp-overeenkomst afhan-kelijk stellen van wijziging van de overeenkomst.&#13;
4.2. Beroepsmogelijkheden&#13;
Op een aantal plaatsen is in de wet beroep opengesteld bij de Centrale Grondkamer. In artikel 26 wordt voorzien in beroep tegen het onthouden van de goedkeuring aan een overeenkomst of een ontwerpovereenkomst door de grondkamer, of tegen haar weigering de niet-land verklaring van artikel 2, tweede lid, onder c, af te geven. Voorts staat beroep op de Centrale Grondkamer open in artikel 7, vijfde lid, tegen de weigering van de aanwijzing tot landgoed, in artikel 14, derde lid, tegen het niet verlenen van de toestemming, tegen de dadelijk te bespreken in artikel 16 voorziene intrekking van de toestemming en in artikel 64, vijfde lid, tegen een beslissing om-trent de verlening, weigering, verlenging of intrekking van een ontheffing. 4.3. Sancties&#13;
Het niet kunnen afgeven van de in artikel 2 bedoelde notariële verklaring heeft tot gevolg dat de overschrijving in de openbare registers niet zal kunnen plaatsvinden. Met deze regel wordt in de meeste gevallen de doelstelling van de wet gewaarborgd. Toch zijn er een aantal gevallen, waarbij uitgebreidere regelingen noodzakelijk ble-ken. Dit was met name in de rechtspersonensfeer nodig. Het betreft die gevallen, waarbij wijziging in de aan de grondkamer verstrekte gegevens optreedt, er onjuiste of onvolledige gegevens waren verstrekt, dan wel er sprake is van een ontbinding van een rechtspersoon, een maatschap, een vennootschap onder firma of comman-ditaire vennootschap. In al deze gevallen kan als sanctie de verplichte verpachting van de landbouwgrond door de Minister van Landbouw en Visserij worden gevor-derd (artikelen 16, 17, 18 en 19). Deze afwijkende sanctiemaatregel is noodzakelijk nu er geen wijziging in de eigendomssituatie optreedt en een overschrijving in de openbare registers derhalve niet aan de orde is, dan wel de eigendom zonder toestemming c.q. goedkeuring en overschrijving in de openbare registers over kan gaan. De verplichte verpachting kan worden ingeroepen binnen zeven jaren nadat de toestemming (bij de belegger-natuurlijk persoon: de goedkeuring) door de grondka-mer is ingetrokken, dan wel het ontbreken daarvan is gebleken. Bij het in gebreke blijven de gevorderde pachtovereenkomst te sluiten zal, met ingang van de dertigste dag na de vordering, dagelijks een nader vast te stellen dwangsom vervallen. De vor-dering als hierboven bedoeld wordt niet ingesteld dan nadat zes maanden zijn verlo-pen na de datum van de intrekking van de toestemming c.q. goedkeuring (artikel 17, tweede lid). Deze termijn is bedoeld om degene, tegen wie de vordering zal worden gericht alsnog in de gelegenheid te stellen orde op zaken te stellen. De mogelijkheden hiervoor zijn: vervreemding, verpachting aan iemand van eigen keus of het aanstel-len van een bedrijfsleider die aan de eisen voldoet. Aangenomen mag worden dat een zelfde termijn geldt bij de constatering van het niet aanwezig zijn van een toestemming.&#13;
5. Koopplicht in het kader van de toetsing&#13;
5.7. Algemeen&#13;
In de artikelen 53-56 is in een koopplicht van het bureau beheer landbouwgronden voorzien. Deze koopplichtregeling is met het oog op de rechtszekerheid geïntrodu-ceerd. De regels met betrekking tot de toetsing kunnen tot gevolg hebben dat de ei-genaar geen of onvoldoende mogelijkheden heeft om zijn land te vervreemden. In die situaties kunnen landeigenaren hun land aanbieden aan het bureau, dat gehou-den is op het aanbod in te gaan. Situaties waarbij verkopers in de problemen raken zijn bijvoorbeeld de volgende: de bedrijfsgebonden criteria hebben tot gevolg dat al-leen de buurman, die hier aan geen behoefte heeft, zou kunnen verwerven; toegela-ten adspirant-kopers spannen samen ten koste van de vervreemder. 5.2. Toepassing en procedure&#13;
De verplichting van het bureau tot aankoop is op een aantal wijzen beperkt:&#13;
- De plicht van het bureau geldt slechts in geval van eigendomsoverdracht of over dracht van het recht van beklemming.&#13;
- Waar geen criteria zijn gesteld (waar geen toetsing is) geldt geen koopplicht.&#13;
- Indien voor de vervreemding van landbouwgrond slechts persoonsgebonden cri- teria (opleiding, ervaring of hoofdberoep) zijn gesteld geldt evenmin een koop plicht.&#13;
- De overheden kunnen geen beroep op de regeling doen.&#13;
- De vervreemder moet aannemelijk maken dat een beroep op de koopplicht, ge zien de beperkingen die de toetsing met zich mee brengt, noodzakelijk is.&#13;
Degene die de koopplicht wil inroepen dient zich tot de rechtbank te wenden met het verzoek te bepalen dat het bureau gehouden is medewerking te verlenen aan de totstandkoming van een overeenkomst tot overdracht aan het bureau. De noodzaak tot het inroepen van de koopplicht zal daarbij aannemelijk gemaakt moeten wor-den. Bij toewijzing van het verzoek zal de rechtbank tevens bij beschikking de daar-bij door het bureau te betalen prijs bepalen. Bij de waardebepaling van het land, waarbij tevens de mogelijkheid open staat om daarbij een advies van deskundigen aan te vragen, zal worden uitgegaan van de verkeerswaarde.&#13;
6. Het voorkeursrecht&#13;
6.1. Algemeen&#13;
Als tweede belangrijk onderdeel bevat de Wet agrarisch grondverkeer in Titel VIII (de artikelen 37-52) een regeling met betrekking tot de vestiging van een voorkeurs-recht ten behoeve van het bureau beheer landbouwgronden. In dit hoofdstuk wordt op dit voorkeursrecht ingegaan, zij het, dat aangezien de gehele procedure, die bij de uitoefening van het voorkeursrecht aan de orde kan komen, minitieus in de wet is neergelegd en voorts grote overeenkomsten vertoont met het voorkeursrecht zoals dat in de Wet voorkeursrecht gemeenten (Stb. 1981, 236) is neergelegd, slechts op een aantal aspecten daarvan de aandacht zal worden gevestigd. Het stelsel van toet-sing van overeenkomsten tot vervreemding van land gaat in beginsel uit van een voorkeursrecht voor diegenen die aan de toetsingscriteria voldoen. Er kunnen echter omstandigheden zijn, dat deze duidelijke voorkeurspositie op gespannen voet komt te staan met andere belangen. Daarom is voorzien dat in bepaalde daartoe aan te wijzen gebieden een voorkeursrecht voor het bureau wordt ingesteld, hetgeen bete-kent dat degene die in zo'n speciaal aangewezen gebied wil vervreemden zich eerst tot het bureau moet wenden. Indien het bureau geen gebruik maakt van het aanbod gelden weer de normale regels van de toetsing. De regeling van het voorkeursrecht beoogt zoveel mogelijk rekening te houden met zowel de belangen van de landeige-naren als met de belangen van de overheid. Het voorkeursrecht richt zich tot eigenaren van land die, zonder enige dwang van overheidswege, uit eigen verkiezing hun land wensen te vervreemden dat onder het voorkeursrecht valt. Deze eigenaren zul-len verplicht zijn, hun voornemen aan het bureau ter kennis te brengen, en het bij voorrang in de gelegenheid te stellen tot de verwerving van land tegen een nader overeen te komen prijs. De verwerving zal, indien het bureau van de geboden gele-genheid gebruik maakt, plaatshebben op basis van onderhandelingen waarbij de vervreemder te allen tijde de vrijheid heeft alsnog van de beoogde transactie af te zien. Het zwaartepunt van de regeling is gelegen in de verplichting van de eigenaren, het bureau bij voorrang de gelegenheid te geven tot verwerving. De in dat verband getroffen formele en procedurele voorschriften, onder meer met betrekking tot de mogelijkheid de prijs te doen bepalen door middel van taxatie door deskundigen en een nadere uitspraak van de rechter, laten geheel onverlet de vrijheid van partijen, hun onderhandelingen te voeren naar eigen inzicht en op meer formele wijze, zoals ook dit thans pleegt te gebeuren. Het voorgaande betekent, dat het voorkeursrecht niet is te zien als een nieuwe, vereenvoudigde vorm van onteigening ten algemene nutte, ontdaan van de daarvoor geldende procedurevoorschriften en rechtswaarbor-gen. De bij een onteigening vereiste noodzaak tot verwerving op korte termijn be-hoeft bij de totstandkoming en uitoefening van het voorkeursrecht dan ook niet aanwezig zijn.&#13;
6.2. Vestiging van het voorkeursrecht&#13;
Het voorkeursrecht zal gelden voor door de Kroon bij K.B. aangewezen gronden ge-legen in bij a.m.v.b. aangewezen gebieden. Deze procedure is in artikel 37, tweede en derde lid neergelegd, en kan worden toegepast in limititatief opgesomde catego-rieën van gebieden. Het betreft landinrichtingsgebieden (tweede lid, onder a, c en d), gebieden welke als reservaat zijn aangewezen (onder b) en bij planologische kern-beslissing aan te wijzen gebieden (onder e). De vestiging zal voor een daarbij te be-palen tijdvak geschieden. Voor de landinrichtingsgebieden is tevens in artikel 37, ze-vende lid, het vervallen van de aanwijzing op het moment dat het plan van toedeling ter inzage is neergelegd uitdrukkelijk geregeld. De aanwijzingen worden op ruime schaal door de Minister van Landbouw en Visserij bekendgemaakt en voorts zal het bureau een kennisgeving van de aanwijzing aan iedere eigenaar of zakelijk gerech-tigde van de in de aanwijzing begrepen gronden zenden. Deze kennisgeving zal de betekenis van de aanwijzing bevatten. Het bureau zal op overeenkomstige wijze van het vervallen van de aanwijzing kennis geven.&#13;
6.3. De overschrijving in de openbare registers&#13;
De vestiging van het voorkeursrecht door middel van de aanwijzing heeft tot gevolg dat een overeenkomst tot vervreemding van het aangewezen land niet in de in artikel 671 van het B.W. bedoelde openbare registers wordt overgeschreven, dan nadat het bureau in de gelegenheid is gesteld de betrokken overeenkomst te sluiten. De sanctie - geen overschrijving in de registers - is zowel in artikel 37 als in artikel 2 neer-gelegd. Bij dit laatste artikel is de aansluiting met de noodzakelijke notariële verkla-ring (dat aan het bepaalde bij of krachtens de wet is voldaan) gerealiseerd. Uit de laatste zinsnede van het tweede lid, onder b, blijkt ook dat, anders dan bij het voor-keursrecht van de gemeenten, het de grondkamer en niet de notaris is, die zal moe-ten onderzoeken of een voorkeursrecht gevestigd is, dan wel in acht genomen. Ook hier zal de grondkamer de overeenkomst moeten goedkeuren en het is op grond van de goedkeuring dat de notariële verklaring kan worden afgegeven. De beoordeling door de grondkamer wordt echter door de notaris overgenomen in het geval er inge-volge artikel 60 voor het gebied, waar het land gelegen is, geen toetsingscriteria zijn gesteld (artikel 2, derde lid). In dat geval zal de notariële verklaring tevens van de toepassing van artikel 60 gewag moeten maken.&#13;
Ook bij de voorkeursrechtregeling zijn uitzonderingen gemaakt op de algemene regel. De overeenkomst wordt goedgekeurd en/of de notariële verklaring wordt af gegeven voor zover de overeenkomst behoort tot de overeenkomsten waarnaar in ar- tikel 40 wordt verwezen. Bij de onthouding van de goedkeuring door de grondkamer omdat de overeenkomst niet voldoet aan de in het kader van het voorkeursrecht gestelde eisen zijn zowel artikel 11 als 26 van toepassing. De overeenkomst wordt&#13;
nietig verklaard en er staat beroep op de Centrale Grondkamer open. Indien de no-&#13;
taris de taak van de grondkamer heeft overgenomen (geen toetsing) bestaan deze mogelijkheden niet. In de praktijk zal dit echter geen problemen opleveren aange-zien verwacht mag worden dat een vervreemder eerst het bureau inschakeld alvorens serieus met derden in onderhandeling te treden. Een ontbindende voorwaarde zal echter uitkomst kunnen bieden.&#13;
6.4. De procedure met het bureau&#13;
Ter voldoening aan de verplichting het bureau met voorrang in de gelegenheid te stellen de overeenkomst te sluiten, zal de vervreemder een schriftelijke opgave aan het bureau moeten verstrekken (artikel 41, eerste lid). De opgave behoeft niet meer te bevatten dan een vermelding van het land waarop de overeenkomst betrekking heeft, alsmede de kadastrale aanduidingen en de oppervlakte van het land. Inge- volge het tweede en het derde lid kan de vervreemder eisen dat het bureau een grote re oppervlakte betrekt bij de verwerving. Zulks kan geëist worden, indien deze gro- tere oppervlakte een samenhangend geheel vormt, dan wel indien aan een land bouwbedrijf door gedeeltelijke vervreemding aan het bureau de bestaandgrondslag komt te ontvallen. Met het doen van de opgave heeft de vervreemder aan zijn ver plichtingen voldaan. Het is aan het bureau om te reageren en, indien het de overeen komst wenst te sluiten, een bod uit te brengen. De gehele procedure van de uitoefe- ning van het voorkeursrecht is sterk aan termijnen gebonden. Overschrijding van die termijnen door het bureau heeft tot gevolg dat de vervreemder gedurende één jaar (bij het voorkeursrecht van de gemeenten is dat drie jaar) na het verstrijken er van vrij is het land aan een ieder te vervreemden (artikelen 42, derde lid, 43, tweede lid, 44, vijfde lid en 47, vierde lid). Zulks geldt ook, indien het bureau binnen de gestelde termijn de vervreemder heeft bericht dat het niet tot verwerving wenst over te gaan (artikelen 42, derde lid, 44, vierde lid en 47, tweede lid). De termijn van een jaar gaat alsdan in op het moment van ontvangst van dat bericht. Bij de herkregen vrijheid om het land te vervreemden dienen (afgezien van de termijn van 1 jaar) twee zaken in het oog te worden gehouden. Op de vervreemding zullen de regels van de toetsing van toepassing zijn en, indien verwerving door het bureau van een grotere oppervlakte was geëist, zal deze grotere oppervlakte moeten worden vervreemd. Voor de tegenprestatie die het bureau bij de uitoefening van het voorkeursrecht dient te leveren is het volgende van belang. De vervreemder kan ingaan op het door het bureau uitgebrachte bod. Geschiedt dit dan komt de overeenkomst tot stand. Er bestaat echter ook de mogelijkheid om over de te betalen prijs een advies van des-kundigen in te winnen (artikel 43, eerste lid) al dan niet gevolgd door een met rede-nen omkleed verzoek aan de arrondisementsrechtbank om een oordeel over de prijs te vellen (artikel 44, tweede lid). Voor de waardebepaling van de grond gaan de des-kundigen en de rechtbank uit van het bepaalde in artikel 40-f van de Onteigeningswet zoals deze bij wet van 22 mei 1981 (Stb 319) is gewijzigd. Er zij met nadruk op gewezen dat de bepalingen omtrent de waardebepaling in de Wet agrarisch grond-verkeer (o.a. artikel 43, vierde lid) reeds door voornoemde wet zijn gewijzigd. Is men met de procedure zover gevorderd dat de rechtbank bij beschikking uitspraak over de prijs heeft gedaan, dan is het bureau verplicht, indien de vervreemder dit verlangt, medewerking te verlenen aan de totstandkoming van de overeenkomst te-gen betaling van deze prijs. Deze mogelijkheid kan de vervreemder gedurende drie maanden na dagtekening van de beschikking van de rechtbank inroepen (artikel 48). Echter al lang voordat de beschikking is gegeven kan deze verplichting het bureau boven het hoofd hangen. De laatste mogelijkheid om eenzijdig van de verwerving af te zien is immers (ingevolge artikel 44, derde lid) twee weken nadat de vervreemder het verzoek tot prijsvaststelling door de rechtbank heeft ingediend. De vervreemder kan uiteraard ten alle tijde afzien van zijn voornemen om tot vervreemding over te gaan. In dat geval is er tevens geen verplichting meer om het bureau in te schakelen.&#13;
7. Bureau en commissie beheer landbouwgronden; Grondbankstelsel&#13;
7.1. Bureau en commissie&#13;
Om onder meer in het kader van het voorkeursrecht, de koopplicht en de grondbank te kunnen functioneren, heeft de wet in artikel 28 in een bureau beheer landbouw-gronden voorzien. Het bureau zal tevens de taken van de op te heffen Stichting Be-heer Landbouwgronden (SBL) overnemen en in dat kader de taken verrichten die door de Minister van Landbouw en Visserij, dan wel een andere bewindsman, wor-den opgedragen. De werkzaamheden hebben betrekking op het verkrijgen, tijdelijk beheren, overdragen of bezwaren van land. Het bureau zal onder de dagelijkse lei-ding van een directeur staan. De algemene leiding en het toezicht op de werkzaamhe-den van het bureau berust bij de commissie beheer landbouwgronden. Naast deze taak zal de commissie adviseren over aangelegenheden van algemene aard, liggend op het werkterrein van het bureau, beslissen op grondbankaan vragen en voorts an-dere, nader aan te wijzen, taken verrichten. In afwachting van de totstandkoming van een Beheerswet zal de commissie de taken, die de SBL uitvoert op grond van de Beschikking beheersovereenkomsten uitvoeren.&#13;
7.2. Grondbankstelsel&#13;
In de artikelen 57-59 heeft het thans reeds bestaande instrument van de grondbank een wettelijke grondslag gekregen. De grondbank is een van de instrumenten die een bijdrage levert tot een verantwoord beleid ten aanzien van de financieringsproble-matiek in de agrarische bedrijfstak. Door het openstellen van de mogelijkheid om landbouwgronden in eigendom aan het bureau beheer landbouwgronden over te dragen met als contraprestatie een erfpacht wordt gestreefd deze financieringspro-blematiek te verlichten. De inschakeling van de grondbank dient uit financieringso-verwegingen wel redelijkerwijs noodzakelijk te zijn. De huidige regeling is neergelegd in bestuursbesluiten van de SBL (o.a. Kaderbesluit grondbank, Stcrt. 1976, 101). Aldaar is de mogelijkheid tot inschakeling van de grondbank opengesteld in gevallen van bedrijfsovername (ouders-kind en verpachter-pachter) en bedrijfsver-groting. Op grond van de wettelijke regeling zal het huidige uitgiftebeleid kunnen worden gecontinueerd.&#13;
8. De overgangs- en slotbepalingen&#13;
In de artikelen 60-70 zijn een aantal bepalingen opgenomen die weinig met elkaar van doen hebben. Een aantal van deze zullen hier worden besproken, waarbij aange-tekend wordt dat de wijziging van de Pachtwet (artikel 66) in hoofdstuk 9 aan de orde komt.&#13;
8.1. Regionalisering&#13;
Zoals bij de behandeling van artikel 8 is aangegeven zal het mogelijk zijn differentiatie in de toetsingsvereisten aan te brengen. Een dergelijke differentiatie kan impliceren dat voor een gehele provincie geen vereisten aan de overeenkomst tot vervreemding zijn gesteld. Is zulks het geval in een provincie, dan treden de artikelen die op het toetsingsinstrument betrekking hebben buiten werking. De notariële verklaring zal, in verband met het wel aanwezig kunnen zijn van een voorkeursrecht, noodzakelijk blijven.&#13;
8.2. Andere sancties&#13;
De wet kent een mengvorm tussen privaatrechtelijke, administratieve en strafsancties. De voornaamste sanctie is die van de weigering van de overschrijving in de openbare registers (artikel 2). Een speciale sanctie is in artikel 17 (de gedwongen verpachting) neergelegd. De strafsanctie ligt besloten in artikel 61 jo. 65: het is ver-boden onjuiste of onvolledige opgaven te doen met het oog op de verkrijging van de goedkeuring. Ook overtredingen van voorwaarden, welke aan een ontheffing zijn gekoppeld, alsmede het niet verlenen van medewerking aan de opsporingsambtena-ren, leveren een economisch delict.&#13;
8.3. Overgangsregeling&#13;
In artikel 69 is de overgangsregeling neergelegd. Deze heeft zowel op de vervreem-ding als op de verpachting betrekking. Ingevolge het eerste lid is de wet niet van toe-passing ten aanzien van overeenkomsten, waarvan een akte is opgemaakt, welke voor de datum van inwerkingtreding van de wet, een zekere dagtekening heeft ver-kregen. Nu de wet thans slechts op een aantal onderdelen in werking is getreden (de artikelen 3, 28-36 en 57-59) bestaat nog steeds de mogelijkheid om overeenkomsten tot vervreemding van land van een zekere dagtekening te voorzien. Hiermede kan worden bereikt dat de overeenkomst zonder de sluis van de grondkamer te moeten passeren wordt overgeschreven in de openbare registers. Beide partijen kunnen hier-bij belang hebben. Maar ook als slechts één partij belang bij de overschrijving heeft, is de hier gegeven mogelijkheid belangrijk. Gesteld dat in 1978 een overeenkomst tot vervreemding wordt aangegaan met een tot 1983 uitgestelde levering en betaling en dat de overeenkomst onder het regime van de wet niet zal worden goedgekeurd. De verwerver krijgt, gezien de rente- en prijsontwikkelingen bedenkingen. De ver-vreemder ziet niets liever dan dat de overeenkomst wordt nagekomen. Het niet re-gistreren heeft in dit geval tot gevolg dat niet alleen de levering en betaling geen doorgang vinden, maar tevens dat aan de vervreemder een schadevergoedingsactie wordt ontnomen. De overeenkomst wordt bij toetsing ingevolge artikel 11 van de wet door de grondkamer immers nietig verklaard. De overgangsbepaling van artikel 69 heeft tevens betrekking op wijziging van de Pachtwet en bevat voorts een bijzon-dere voorziening ten aanzien van de mondelinge pachtovereenkomsten. De monde-linge pachtovereenkomst levert wegens het niet voldoen aan de verplichting tot in-zending ter goedkeuring aan de grondkamer een strafbaar feit op (artikel 8 j °, ar-tikel lla van de Pachtwet). Desalniettemin is het de realiteit dat mondelinge pacht-overeenkomsten veelvuldig voorkomen. Indien na inwerkingtreding van de wijzi-ging van de Pachtwet een verpachter van de mogelijkheid tot het indienen van een verzoek tot schriftelijke vastlegging van de overeenkomst gebruik maakt, impliceert dit dat de overeenkomst getoetst zal worden. Wordt niet aan de gestelde toetsings-criteria voldaan dan zal de overeenkomst worden afgekeurd. Op deze wijze kan een verpachter zich van een pachter ontdoen. Een daartoe strekkend amendement is de pachter te hulp geschoten. Hij heeft gedurende één jaar na inwerkingtreding de gele-genheid om zijn pachtovereenkomst zonder toetsing in een schriftelijke om te zet-ten. 9. Wijziging van de Pachtwet&#13;
9.1. Algemeen&#13;
Door de introductie van het toetsingsinstrumentarium bij de vervreemding van land-bouwgrond is wijziging van de Pachtwet (Stb. 1958, 37) noodzakelijk geacht. Deze wijziging behelst het toepassen van dezelfde toetsingsvereisten bij de toetsing van pachtovereenkomsten, zodat in een sluitend en gerechtvaardigd systeem wordt voor-zien. De huidige Pachtwet kent in artikel 5 ook criteria voor een landbouwkundige toetsing. Deze criteria zijn niet kwantitatief maar kwalitatief. Deze kwalitatieve cri-teria zijn in de praktijk zinvol gebleken, maar moeilijk werkbaar. Door de introduc-tie van dezelfde criteria als in de Wet agrarisch grondverkeer zal de beoordeling van de grondkamers aanzienlijk kunnen worden vereenvoudigd. Naast deze wijziging is in de Pachtwet een voorziening getroffen ten aanzien van de rechtspersonen, welke overeenkomt met de regeling die bij de vervreemding van land is getroffen. Voorts is een aantal bepalingen gewijzigd in verband met de introductie van het nieuwe toet-singsstelsel, alsmede van de Wet agrarisch grondverkeer, hetgeen ook geldt voor de bepalingen met betrekking tot de samenstelling van de grondkamers (zie artikel 66 onder D-M).&#13;
9.2. Inhoud&#13;
De wijzigingen van de pachtwet worden door artikel 66 van de Wet agrarisch grond-verkeer aangebracht. Aldaar wordt in onderdeel B voorzien in een nieuw artikel 5 waarin de toetsing aan de overeengekomen prijs en buitensporige bedingen en de bij a.m.v.b. te stellen persoons- en bedrijfsgebonden criteria is geregeld. Als op grond van de Wet agrarisch grondverkeer de vereisten die zijn gesteld aan de vervreemding worden ingetrokken, zullen de gestelde eisen van de Pachtwet eveneens worden inge-trokken. Voorts is voorzien in bijzondere eisen in de relatienotagebieden (vierde lid; de regeling voor de bijzondere produktierichtingen is in artikel 5h neergelegd). Ui-teraard wordt er niet in vereisten voor natuurterrein voorzien, nu een pachtovereen-komst daarop geen betrekking kan hebben. In het zevende lid is bepaald dat op de overeenkomsten tot wijziging of beëindiging van een pachtovereenkomst het bepaal-de in het eerste lid, onder a en b van toepassing is. Tien nieuwe artikelen worden aan de Pachtwet toegevoegd. Deze artikelen voorzien in de vrijstellingen (5a); de rege-ling met betrekking tot de rechtspersonen (5b-5f); de gedwongen verpachting (5g); de voorziening voor de bijzondere produktierichtingen (5h) en tenslotte in de ont-heffingsverlening (5i). De regelingen vertonen grote overeenkomsten met die van de Wet agrarisch grondverkeer, waardoor een behandeling onnodig is.&#13;
10. Slot&#13;
In de voorgaande hoofdstukken is gepoogd enig inzicht te verschaffen in de reikweidte en implicaties van de Wet agrarisch grondverkeer. Ik hoop daarin geslaagd te zijn.&#13;
De wet wordt thans om haar implicaties en gecompliceerdheid alom becommenta-rieerd. Van een dergelijk commentaar heb ik mij hier onthouden. De wet is overdui-delijk een politieke wet. Ook de invoering van de nog niet in werking getreden on-derdelen betreffende de toetsing bij de vervreemding en de uitoefening van het voor-keursrecht zal een politieke beslissing zijn. Ik ben echter van mening, dat daar waar bij de invoering van de wet problemen kunnen rijzen - en hiervoor verwijs ik naar de bijdrage van de heren F.M. Borgman en J.H. Koppert - er mogelijkheden zijn om met deze wet te werken.</content><legacyfootnotes/><footnotes><footnote/></footnotes><auteurs>mr. A.C. Loeb</auteurs><published>1982-04-01 00:00:00</published><modified>1982-04-01 00:00:00</modified><editiondate>1982-04-01</editiondate><htmlpath>https://denhollander.info/artikel/6463</htmlpath></article>
</articles></edition>