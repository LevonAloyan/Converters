<edition><articles><article><jaar>1980</jaar><naam>Tijdschrift voor Agrarisch Recht</naam><uitgave>5</uitgave><aflevering>5</aflevering><searchword>TvAR 5/1980</searchword><id>6552</id><udhid>UDH:TvAR/6552</udhid><titel>DE LANDBOUW-B.V. Rapport</titel><searchwords><searchword>TvAR 5/1980</searchword><searchword>UDH:TvAR/6552</searchword></searchwords><attachments><attachment><name>1980_nr 5_Artikel_Rapport.pdf</name><extention>pdf</extention><url>https://denhollander.info/download/6325/ci</url></attachment></attachments><inleiding>I. Algemene inleiding&#13;
Instelling van de commissie&#13;
Tijdens de algemene ledenvergadering van de Vereniging voor Agrarisch&#13;
Recht, gehouden op 2 juni 1978, werd beraadslaagd over het thema ,,De&#13;
besloten vennootschap in de landbouw". Daartoe waren preadviezen uitgebracht&#13;
door Mr N. M. Zijp en Mr J. Rensema, gepubliceerd in De Pacht&#13;
1978, p. 162 e.v. Het onderwerp leende zich naar de mening van het&#13;
bestuur van de Vereniging voor een nadere bestudering. Daarbij zou in het&#13;
bijzonder aandacht moeten worden geschonken aan een afweging van&#13;
voor- en nadelen van de B.V.-vorm in de praktijk van de landbouw. Indien&#13;
mogelijk zou de in te stellen commissie een antwoord moeten geven op de&#13;
vraag naar de praktische toepasbaarheid van de B.V.-vorm.&#13;
Uitgangspunten; werkwijze&#13;
De commissie heeft zich bij haar beschouwingen gericht op de&#13;
landbouw in ruime zin. De aard van het onderwerp leidde ertoe dat de&#13;
grondgebonden agrarische onderneming de aandacht kreeg.&#13;
Gegeven de grote verscheidenheid in bedrijfsvoering en de wens zo&#13;
praktisch mogelijk te werk te gaan, heeft de commissie drie&#13;
uitgangspunten genomen:&#13;
a. Als voorbeeld dient een bedrijf zoals geconcretiseerd in een bij dit rap&#13;
port gevoegde bijlage I.&#13;
b. De continuïteit van de onderneming vormt het primair te beschermen&#13;
belang.&#13;
c. Het bestaande recht wordt als gegeven aanvaard; bespiegelingen over&#13;
wenselijk en (mogelijk) komend recht vallen buiten de opdracht van de&#13;
commissie.&#13;
Het sub b genoemde uitgangspunt noopte de commissie ertoe zich vooral&#13;
bezig te houden met de familiaire opvolgingsproblematiek. Daarnaast&#13;
diende echter de aandacht gericht te worden op de financiële gezondheid&#13;
(rentabiliteit) van het ondernemen op langere termijn, waarbij de&#13;
commissie oog had voor bijvoorbeeld de regels van het erfrecht,&#13;
financieringsvragen en de fiscale en sociaal-verzekeringsrechtelijke consequenties van de&#13;
keuze van een bepaalde rechtsvorm. In dit kader vervult de maatschapsfiguur&#13;
heden ten dage een belangrijke rol.&#13;
In dit rapport wordt derhalve de B.V.-vorm niet slechts vergeleken met&#13;
de eenmanszaak doch tevens met de maatschap.&#13;
De commissie heeft gestreefd naar een kort en bondig, meer inventariserend&#13;
en concluderend dan beschouwend rapport. Zij maakte daarbij dankbaar&#13;
gebruik van o.a. de hierna vermelde recente publicaties. Een overzicht&#13;
van thans in de landbouw werkzame B.V.'s wordt gegeven in Bijlage II.&#13;
Literatuuroverzicht&#13;
- De Besloten Vennootschap in de landbouw, praeadviezen Vereniging&#13;
voor Agrarisch Recht 1978, door Mr. N. M. Zijp en Mr. J. Rensema,&#13;
gepubliceerd in De Pacht juni/juli 1978.&#13;
- Verslag van de discussie over voormelde praeadviezen door Mr. D. L.&#13;
Rodrigues Lopes in De Pacht december 1978.&#13;
- Bedrijfsopvolging en de besloten vennootschap in de landbouw, door&#13;
Drs Th.J. Snoek, publicatie vanwege het LEI (afdeling landbouw) 1978.&#13;
- Bedrijfsopvolging in de landbouw, door Werkgroep KNBTB, serie&#13;
Recht en Praktijk, deel 2 tweede druk, Deventer 1979.&#13;
- Onderneming en erfrecht, door Prof. Mr M. J. A. van Mourik, oratie&#13;
Leiden 1975 (Zwolle 1975).&#13;
- Het begrip 'waarde' in het privaatrecht en enige fiscale wetten, door&#13;
Prof. Mr M. J. A. van Mourik in WPNR 5494 (1979).&#13;
- Aandelenwaardering, door Mr E. Aardema in Weekblad voor fiscaal&#13;
recht, no 5405 (1979).&#13;
- Het erfrecht-ontwerp 1974 en de agrarische bedrijfsopvolging, door&#13;
Mr J. Rombach, praeadvies Vereniging voor Agrarisch Recht 1975, ge&#13;
publiceerd in De Pacht, mei 1975.&#13;
- Agrarisch Grondgebruik en Wet Vervreemding Landbouwgronden,&#13;
door Prof. Mr P. de Haan, in De Pacht januari 1979. Indeling van het rapport&#13;
I. Algemene Inleiding&#13;
II. Civielrechtelijke aspecten&#13;
A. Overdracht onder levenden&#13;
1. Overdracht van de eenmansonderneming&#13;
2. Overdracht via maatschap&#13;
3. Overdracht via B.V. B. Overgang ingevolge overlijden&#13;
1. Testamentaire mogelijkheden&#13;
2. Boedelscheiding&#13;
C. Echtscheiding&#13;
III. Fiscale aspecten&#13;
IV. Sociaal-verzekeringsrechtelijke aspecten&#13;
V. Waarde en waardering&#13;
VI. Conclusie</inleiding><content>Samenstelling van de commissie&#13;
Voorzitter: Prof. Mr. M. J. A. van Mourik, hoogleraar notarieel recht aan&#13;
de Rijksuniversiteit te Leiden.&#13;
Secretaris: Mr J. D. A. den Tonkelaar, wetenschappelijk medewerker&#13;
notarieel recht aan de Rijksuniversiteit te Leiden.&#13;
Leden: Dr M. A. Cohen, oud-notaris&#13;
Mr H. J. van Kaam, notaris te Hellendoorn Mr H. Mobach,&#13;
wetenschappelijk hoofdmedewerker fiscaal recht aan de&#13;
Rijksuniversiteit Leiden.&#13;
Mr A. D. Mijs, vice-president van de Arrondissementsrechtbank te&#13;
Rotterdam.&#13;
Drs Th. J. Snoek, Landbouw-Economisch Instituut. A. Steenhoek,&#13;
federatie-belastingconsulent van het Accoun-tantsbureau OLM.&#13;
Prof. Mr P. A. Stein, hoogleraar in het burgerlijk recht en het&#13;
handelsrecht aan de Universiteit van Amsterdam. Drs A. Stokkers,&#13;
Hoofd Bureau Coördinatie Beleidsontwikkeling Ministerie van&#13;
Landbouw. Mr N. M. Zijp, secretaris van het Landbouwschap.&#13;
De commissie kwam 11 maal bijeen.&#13;
II. Civielrechtelijke aspecten&#13;
A. Overdracht onder levenden&#13;
Zoals de commissie onder I. reeds opmerkte, gaat zij ervan uit dat de&#13;
continuïteit van de onderneming het primair te beschermen belang vormt.&#13;
Die continuïteit bevindt zich in een spanningsveld waarvan de hoeken gevormd&#13;
worden door de ouder(s), de broers en zusters van de opvolger en de&#13;
opvolger zelf. Dit gegeven maakt het gewenst de eenmansonderneming, de maatschap&#13;
en de B.V. te bezien met bijzondere aandacht voor:&#13;
a. De positie van de broers en de zusters, in het bijzonder met het oog op&#13;
het erfrecht;&#13;
b. De oudedagsvoorziening van de ouders;&#13;
c. De positie van de opvolger (de zoon) ten aanzien van het ondernemen.&#13;
Ten overvloede merkt de commissie op dat uiteraard ook bij een overdracht&#13;
onder levenden acht moet worden geslagen op de regels van het&#13;
erfrecht.&#13;
1. Overdracht van de eenmansonderneming ad&#13;
a (broers en zusters):&#13;
Het gevaar bestaat dat een of meer der kinderen in de overdracht voor&#13;
inkorting vatbare schenkingen gelegen achten. Alvorens de rechter daarover&#13;
heeft geoordeeld, zijn vele jaren verstreken en is veel onherstelbare schade&#13;
aangericht in de familieverhoudingen.&#13;
Zo kan getwist worden over het antwoord op de vraag of in een verpachting&#13;
door de vader aan de zoon een schenking gezien kan worden. Die&#13;
schenking is niet gelegen in het feit dat de pachtprijs — gezien 'de waarde'&#13;
van de grond in het economisch verkeer - aan de (normale) lage kant is&#13;
doch in het gegeven dat het enkele feit van verpachting een verarming voor&#13;
de vader en een verrijking voor de zoon inhoudt. (Vgl. W. M. Kleyn in&#13;
diens noot onder H.R. 20 juni 1975, NJ 1976, 414).&#13;
De vraag of de prijs overeenstemt met de waarde der goederen, kan eerst&#13;
worden beantwoord nadat 'de waarde' is vastgesteld. Grote onzekerheid&#13;
bestaat omtrent de aard van de maatstaven die daartoe moeten worden&#13;
aangelegd. In de praktijk wordt de waarde veelal gesteld op een bedrag&#13;
aanmerkelijk lager dan 'de waarde in vrij opleverbare staat' en bestaat een&#13;
duidelijke tendens te koersen in de richting van de 'verpachte waarde' of de&#13;
'agrarische waarde'. Vgl. het door Hanegraaff in De Pacht, februari 1980,&#13;
weergegven cijfermateriaal. In de praktijk voorkomen afrekeningsbedingen&#13;
(anti-speculatiebedingen), dat broers en zusters te zeer op de proef worden&#13;
gesteld. In de literatuur vindt deze praktijk veel steun. De commissie&#13;
meent dat het ontbreken van rechtspraak te dezer zake mede te danken is&#13;
aan de wijze waarop binnen de familieverhoudingen de overdracht wordt&#13;
voorbereid. Landbouwvoorlichters, landbouw-accountantsbureaus en notarissen&#13;
spelen daarbij een zeer positieve rol. (Over 'waarde' en 'waardering'&#13;
zie men o.a. Van Mourik, WPNR 5494 en de Werkgroep KNBTB,&#13;
p. 157 e.v. Vgl. ook Boerendonk in De Pacht, maart 1979). ad b (oudedagsvoorziening):&#13;
Veelal — afhankelijk van het eigen vermogen — zal in de koopprijs en de&#13;
wijze waarop deze wordt betaald reeds een aanvaardbare oudedagsvoorziening&#13;
zijn gelegen. Gewezen wordt ook op de fiscale oudedagsreserve&#13;
(FOR). Indien de vader de 65-jarige leeftijd heeft bereikt verschaft overigens&#13;
de AOW een basisvoorziening. Ook de Bijstandswet speelt in omstandigheden&#13;
een rol.&#13;
Maar afgezien van het vorenstaande kunnen terzake van de overdracht&#13;
afspraken worden gemaakt omtrent de wijze waarop de vader zijn werkzaamheden&#13;
in de feitelijke bedrijfsuitvoering 'afbouwt' en de omvang van&#13;
de daarmee verband houdende beloning. In het algemeen verdient het uit&#13;
maatschappelijke en sociaal-verzekeringsrechtelijke overwegingen geen&#13;
aanbeveling een dienstbetrekking tussen de vader en de zoon te creëren.&#13;
Ter zake van de overdracht zullen vaak ook regelingen worden getroffen&#13;
aangaande het wonen. In de praktijk constateert men dat de zoon (en de&#13;
schoondochter) met de (schoon-)ouders van woning ruilen. Ook wordt de&#13;
bij het bedrijf behorende woning wel gesplitst in twee wooneenheden waartoe&#13;
bijvoorbeeld door de zoon een recht van gebruik en bewoning wordt&#13;
verleend. Maar ook ziet men wel dat de ouders verhuizen 'naar het dorp'.&#13;
Met name in het laatste geval bestaat bij de ouders behoefte aan geldmiddelen&#13;
welke dan door de overdracht dienen vrij te komen.&#13;
ad c (opvolgende zoon)&#13;
De vaststelling van de overname-prijs en de wijze van betaling worden in&#13;
belangrijke mate beïnvloed door de wens een rendabele exploitatie voor de&#13;
zoon mogelijk te maken. In de familiaire verhouding wordt de continuïteit&#13;
centraal gesteld. Het familiaire krediet is te dezer zake van groot gewicht.&#13;
De in het bedrijfsvermogen gelegen zekerheden worden primair aangewend&#13;
ten behoeve van bankkredieten. Men bedenke hierbij dat de overdracht van&#13;
de onderneming vaak aanzienlijke investeringen tot gevolg heeft.&#13;
Het familiaire krediet (zonder zakelijke zekerheden) zal veelal bestaan in&#13;
de vorm van een geldlening, ontstaan uit het geheel of gedeeltelijk schuldig&#13;
blijven van de koopsom. De erfgenamen van vader-uitlener zijn gebonden&#13;
aan de in de overeenkomst van geldlening opgenomen condities.&#13;
Bij gelegenheid van de bedrijfsoverdracht zal de vraag opkomen in hoeverre&#13;
het gewenst is de onroerende goederen (in het bijzonder de grond) in&#13;
eigendom over te dragen. Ook verpachting is immers mogelijk.&#13;
Met het oog op de door de zoon te verschaffen zakelijke zekerheid zal&#13;
het veelal aanbeveling verdienen dat de zoon eigenaar is van de aan de onderneming dienstbare onroerende goederen. De verpachtingsconstructie&#13;
kan echter in bepaalde gevallen de voorkeur verdienen. De pacht-last zal&#13;
aanmerkelijk lichter zijn dan de rente-last en buiten twijfel staat dat te gelegener&#13;
tijd de zoon de gepachte goederen voor 'de verpachte waarde' kan&#13;
overnemen. Een bezwaar van de verpachtingsconstructie is echter gelegen&#13;
in de fiscale claim op het pachtersvoordeel. Voorts dient bedacht te worden&#13;
dat het overlijden van de verpachter met zich kan brengen dat de gepachte&#13;
goederen in een onverdeeldheid geraken bij de verdeling waarvan complicaties&#13;
kunnen optreden.&#13;
Kosten&#13;
Ten overvloede wordt nog gewezen op de kosten welke aan de overdracht&#13;
van het ondernemingsvermogen zijn verbonden, zij het dat de vrijstelling&#13;
van artikel 15 lid 1 sub b Wet op belastingen van rechtsverkeer&#13;
(WBR) heilzaam werkt. Die vrijstelling werkt overigens niet ten aanzien&#13;
van het woongedeelte van de boerderij. Laatstbedoelde vrijstelling geldt&#13;
ook indien na verpachting alsnog onroerende goederen die destijds tot het&#13;
ondernemingsvermogen behoorden worden overgedragen door de vader&#13;
aan de zoon. (Vgl. hieromtrent de Ministeriële Resolutie d.d. 13 december&#13;
1968, nr. D 68/8497; Vakstudie Nieuws 27 december 1968 onder 2B).&#13;
2. Overdracht via maatschap&#13;
Gedurende de laatste jaren heeft de bedrijfsoverdracht via de maatschap&#13;
grote opgang gemaakt. Voor de thuis-best werker is in onze tijd weinig&#13;
plaats meer. De zoon als arbeider in dienstbetrekking tot zijn vader wordt&#13;
nog veel aangetroffen, maar steeds vaker wordt deze dienstbetrekking na&#13;
verloop van enige tijd omgezet in een partnerschap via de oprichting van&#13;
een maatschap. Door afspraken omtrent winstverdeling en gerechtigheid&#13;
tot het vermogen der maatschap wordt tegemoetgekomen aan de ontwikkeling&#13;
in de feitelijke bedrijfsvoering. Reeds op deze plaats wordt gewaarschuwd&#13;
voor de fiscale aspecten van wijzigingen in winstverdeling en/of gerechtigheid&#13;
tot het vermogen der maatschap.&#13;
De maatschapsfiguur doet recht aan de betrokkenheid van de zoon bij&#13;
het ondernemingsgebeuren en bevordert een harmonische overgang van het&#13;
ondernemerschap. De commissie merkt hier echter bij op dat belangrijke&#13;
aan de maatschap verbonden voordelen niet gerealiseerd worden indien&#13;
men onroerende goederen juridisch niet in het maatschapsvermogen inbrengt.&#13;
Voor de goede orde geeft de commissie verder nog als haar mening dat&#13;
inbreng van pachtrechten niet in strijd is met artikel 32 Pachtwet (verbod van onderpacht). In de rechtspraak wordt deze inbreng echter aangemerkt&#13;
als een gedraging welke een goed pachter niet past (art. 25 Pachtwet). (Men&#13;
zie te dezer zake ook Hof Arnhem 9 december 1974, P. 1976/3299 en&#13;
Houwing in De Pacht 1979, p. 283 e.v.).&#13;
Opgemerkt wordt voorts dat de maatschap in het Burgerlijk Wetboek&#13;
weinig helder geregeld is en dat mitsdien hoge eisen moeten worden gesteld&#13;
aan de inhoud van de maatschapsovereenkomst. In de praktijk blijken de&#13;
vader-zoon-maatschappen bevredigend te werken hetgeen vooral te danken is&#13;
aan de aard van de niet-zakelijke aspecten van de relaties tussen de&#13;
maten.&#13;
Voor een eindoordeel over de functie van de maatschap in het kader van&#13;
de overdracht van de onderneming kan eerst plaats zijn nadat de figuur is&#13;
bezien — gelijk wij deden bij de eenmanszaak — vanuit de in de aanhef van&#13;
dit hoofdstuk aangeduide gezichtshoeken.&#13;
Ad a (broers en zusters):&#13;
Door de opneming van een voortzettingsbeding in combinatie met een&#13;
vermogensbeding (verblijvingsbeding, overnemingsbeding, toescheidingsbeding)&#13;
in de maatschapsovereenkomst, zal bij het uittreden van de vader de&#13;
problematiek zich beperken tot die der waardering van het aandeel van de&#13;
vader in het maatschapsvermogen. Maar daaromtrent kunnen in de&#13;
maatschapsovereenkomst duidelijke afspraken worden gemaakt. Te dezer&#13;
zake denke men nog aan H.R. 26 maart 1965, NJ 1966, 328 (De Rooij-De&#13;
Rooij) zodat inbreng niet gevreesd behoeft te worden. Inkorting daarentegen&#13;
blijft tot de mogelijkheden behoren.&#13;
Aangenaam is in ieder geval dat vanaf het moment dat de maatschap&#13;
wordt aangegaan de zoon zich geen zorgen meer behoeft te maken over de&#13;
vraag of hem te gelegener tijd het volledige ondernemerschap ten deel zal&#13;
vallen alsmede de aan de landbouwonderneming dienstbare goederen. Het&#13;
voortijdig overlijden van vader heeft immers in dit opzicht hetzelfde effect&#13;
als een uittreding. In dit verband openbaart zich het belang van juridische&#13;
inbreng van het gehele ondernemingsvermogen in het vermogen der maatschap.&#13;
Echter, indien een belangrijk deel van bijvoorbeeld de landbouwgrond&#13;
buiten het vermogen der maatschap wordt gehouden en verzuimd wordt&#13;
daaromtrent duidelijke afspraken te maken (recht van overneming bijv.)&#13;
zullen deze goederen bij overlijden van vader in beginsel tot diens nalatenschap&#13;
behoren met alle eventuele narigheid van dien. Naar de mening van&#13;
de commissie dient in het kader van de continuïteit van de landbouwonderneming&#13;
het ontstaan van onverdeeldheden zoveel mogelijk te worden voorkomen. Hierbij wordt echter opgemerkt dat een testamentaire boedelverdeling&#13;
zou kunnen bewerkstelligen dat door het overlijden van vader de&#13;
betrokken goederen automatisch toevallen aan de landbouwende zoon.&#13;
Met het oog op de vrede tussen de broeders en zusters lijkt het in dat geval&#13;
gewenst in de boedelverdeling maatstaven ter waardering van de goederen&#13;
op te nemen. Verwijzing naar de artikelen 1123 en 1124 B.W. geeft geen&#13;
oplossing.&#13;
Ad b (oudedagsvoorziening):&#13;
Door de uittreding van de vader verblijft zijn aandeel in het maatschapsvermogen&#13;
aan de zoon, of ontstaat voor de zoon de gelegenheid dit aandeel&#13;
over te nemen. Als tegenprestatie betaalt de zoon aan de vader een bedrag.&#13;
In beginsel staat het partijen vrij in de maatschapsovereenkomst te regelen&#13;
op welke wijze dit bedrag zal worden bepaald. Daarbij zal de vader mede in&#13;
overweging nemen de behoefte van hem en zijn echtgenote aan een oudedagsvoorziening&#13;
alsmede de positie van de andere kinderen. Ook de wijze&#13;
waarop het te betalen bedrag zal worden voldaan (in een bepaald aantal&#13;
termijnen bijvoorbeeld onder vergoeding van een x-percentage rente) zal&#13;
mede worden bepaald door vaders behoefte aan geldmiddelen. In de praktijk&#13;
levert dit alles weinig problemen op.&#13;
Ad c (opvolgende zoon):&#13;
Hetgeen onder 1 ad c voor de eenmansonderneming werd opgemerkt&#13;
aangaande de overnameprijs en de kredietverlening geldt mutatis mutandis&#13;
ten aanzien van het bedrag waarvoor het aandeel in het maatschapsvermogen&#13;
verblijft of wordt overgenomen. Ten aanzien van de door de vader&#13;
niet in juridische eigendom in het vermogen der maatschap ingebrachte&#13;
goederen, geldt ook voor dit geval hetgeen onder 1 ad c omtrent de verpachting&#13;
is opgemerkt.&#13;
Onmiskenbaar echter heeft de maatschapsconstructie — vergeleken met&#13;
de situatie waarin de zoon in een dienstbetrekking tot zijn vader staat —&#13;
zeer positief te waarderen effecten:&#13;
- Vanaf het aangaan der maatschap is de zoon ondernemer in de ware zin&#13;
van het woord;&#13;
- De inhoud van de maatschapsovereenkomst zal veelal een geleidelijke&#13;
overgang van het economisch belang bij de onderneming mogelij k maken;&#13;
- De inhoud van de maatschapsovereenkomst verschaft de zoon een ster&#13;
ke mate van zekerheid omtrent zijn toekomstige positie ten aanzien van&#13;
de landbouwonderneming en behoedt hem in belangrijke mate voor&#13;
conflicten met zijn broeders en zusters. Kosten:&#13;
Voor de oprichting van een maatschap is de tussenkomst van een notaris&#13;
niet vereist. In de praktijk wordt de notaris desondanks (terecht) veelal&#13;
ingeschakeld al was het reeds om de inbreng van het onroerend goed op&#13;
juridisch juiste wijze te doen geschieden. Indien een verblijvings- of ondernemingsbeding&#13;
in werking treedt door het uittreden van de vader, is ingevolge&#13;
artikel 7 juncto 15 lid 1 sub f WBR overdrachtsbelasting verschuldigd&#13;
voor zover goederen der maatschap worden toegedeeld aan een ander dan&#13;
de inbrenger. Men zie overigens de vrijstellingen van artikel 15 lid 1 sub&#13;
i en g WBR. Betreft de toedeling echter goederen die aan een&#13;
onderneming dienstbaar zijn, hetgeen in casu - zeker in fiscaal opzicht -&#13;
het geval is, dan is de vrijstelling van artikel 15 lid 1 sub b toepasselijk, nu&#13;
die onderneming, voor wat de bedrijfsvoering betreft, in haar geheel&#13;
door de zoon wordt voortgezet. Men bedenke wel dat deze vrijstelling niet&#13;
geldt voor het woongedeelte van de boerderij.&#13;
3. Overdracht via B. V.&#13;
Inleiding&#13;
De rechtspersoonlijkheid van de B.V. verschuift in juridisch opzicht de&#13;
problematiek van de overdracht van de onderneming naar die van de overdracht&#13;
van privévermogensbestanddelen, te weten aandelen. Indien men&#13;
echter in zeker opzicht door de rechtspersoon heenkijkt, constateert men&#13;
dat economisch de overdracht van de aandelen in een B.V. een overdracht&#13;
van de onderneming van de B.V. inhoudt.&#13;
De civielrechtelijke en fiscale consequenties van inbreng van een ondernemingsvermogen&#13;
in een rechtspersoon zijn van zodanig gewicht dat de&#13;
commissie haar aandacht niet kan beperken tot de problematiek van de&#13;
aandelenoverdracht. Voor wat de civielrechtelijke kant betreft, zal dan ook&#13;
eerst aandacht geschonken worden aan o.a. de oprichtingshandeling, de inbreng,&#13;
de deelname in het kapitaal, de aard van de aandelen, de blokkeringsregeling&#13;
alsmede aan stemovereenkomsten en de inrichting van de&#13;
statuten in het algemeen. Eerst daarna zal de commissie beoordelen of door&#13;
het gebruik van de B.V. - gegeven de in de aanhef van dit hoofdstuk onder&#13;
a tot en met c gegeven toetsingspunten - althans in civielrechtelijk opzicht&#13;
een regeling kan worden bereikt welke gunstig of minder gunstig afsteekt&#13;
bij die welke bij de eenmansonderneming of de maatschap mogelijk is.&#13;
Oprichting en inbreng&#13;
De oprichting van de B.V. gevolgd door de inbreng van het ondernemingsvermogen&#13;
impliceert dat de natuurlijke persoon-ondernemer zijn activiteiten staakt teneinde deze te doen voortzetten door de rechtspersoon.&#13;
Deze laatste wordt in juridisch opzicht de ondernemer. Na de oprichting&#13;
(en de inbreng) is de onderneming in belangrijke mate ongevoelig geworden&#13;
voor regels van erfrecht en huwelijksvermogensrecht.&#13;
De inbreng maakt als storting op de aandelen deel uit van de oprichtingshandeling.&#13;
Voor zover aan de onderneming dienstbare goederen niet worden&#13;
ingebracht, blijft de gevoeligheid voor de regels van het erfrecht en het&#13;
huwelijksvermogensrecht bestaan. Verpachting aan de B.V. van voordien&#13;
tot de onderneming behorende goederen, lijkt om die reden ongewenst.&#13;
Over de bezwaren van verpachten zie men hetgeen in het kader van de eenmansonderneming&#13;
en de maatschap werd opgemerkt. Daarenboven verdient&#13;
opgemerkt te worden dat een rechtspersoon als pachter een ongunstiger&#13;
positie tegenover de verpachter inneemt dan een pachternatuurlijk&#13;
persoon.&#13;
Naar mate de band van de betrokken goederen met de onderneming minder&#13;
sterk is — men denke aan een op enige afstand van de bedrijfsgebouwen&#13;
staande woning — wordt de eis van inbreng minder dringend. Ook&#13;
fiscale aspecten kunnen ervoor pleiten een dergelijk goed buiten de B.V. te&#13;
houden.&#13;
Het antwoord op de vraag met wie de ondernemer de B.V. zal oprichten&#13;
wordt hierna gegeven bij de behandeling van de blokkeringsregeling.&#13;
Van belang is nog dat in de praktijk de inbreng van de grond geschiedt&#13;
voor de zgn. verpachte waarde. Dat is van betekenis voor de omvang van&#13;
het aandelenkapitaal en daarmede van belang met het oog op de toekomstige&#13;
overdracht van de aandelen.&#13;
Holding&#13;
Gedurende de laatste jaren wordt — buiten de landbouw — naast een&#13;
B.V.-werkmaatschappij vaak een Holding B.V. opgericht. Zulks is vooral&#13;
van nut indien men wenst te voorkomen dat binnen de werkmaatschappij&#13;
te veel winst moet worden opgepot. De deelnemingsvrijstelling maakt het&#13;
dan mogelijk deze winst zonder fiscaal bezwaar naar de holding te sluizen.&#13;
Daardoor wordt de werkmaatschappij 'licht' gehouden, hetgeen in het kader&#13;
van de opvolging aantrekkelijk is. Voorts wordt het op die manier op de&#13;
lange duur mogelijk de in de holding bijeengebrachte winsten te genieten&#13;
zonder al te hoge fiscale aanslagen. Men denke hierbij aan de verkoop aan&#13;
een bank. Ook de vorming van de holding tot beleggingsinstelling biedt&#13;
aantrekkelijke kanten.&#13;
Naar de mening van de commissie bestaat in agrarische kring in het algemeen&#13;
geen behoefte aan een dergelijke constructie. Het rendement van de meeste landbouwondernemingen is bescheiden en de winsten die gemaakt&#13;
worden, zullen dringend nodig zijn voor zelffinanciering. Slechts voor de&#13;
grote landbouwonderneming kan de holding-constructie aan te raden zijn.&#13;
De holding-constructie kan ook op een andere manier aangewend worden.&#13;
Voorstelbaar is dat de dochter-B.V. zich uitsluitend de exploitatie van&#13;
de onderneming ten doel stelt. Alle onroerende goederen pacht zij van de&#13;
holding. Aldus wordt de opvolgingsproblematiek eenvoudig oplosbaar&#13;
voor zover het gaat om een overdracht van de aandelen in de exploitatie-&#13;
B.V. aan de zoon. Echter door het bestaan van de pachtverhouding gaat&#13;
het de zoon ontbreken aan onderpand en treden voor hem juridische complicaties&#13;
op indien hij wenst te bouwen terwijl anderzijds de aandeelhouders&#13;
van de holding-B.V. (verpachtster) niet op een redelijk rendement&#13;
behoeven te rekenen, in aanmerking genomen de hoogte van de pachtprijzen&#13;
en de onaantrekkelijkheid van een dividenduitkering.&#13;
De commissie meent dan ook - nog afgezien van de psychologische bezwaren&#13;
— dat een holding-constructie slechts in beperkte mate zinvol kan&#13;
zijn.&#13;
Kapitaal en aandelen&#13;
Fiscale overwegingen ('omzetting met of zonder geruis?') bepalen veelal&#13;
de omvang van het aandelenkapitaal. Het resultaat van die overwegingen&#13;
kan leiden tot het ontstaan van verplichtingen van de B.V. jegens de inbrenger.&#13;
Men denke aan crediteringen en stamrechtverplichtingen. Voor&#13;
ons onderwerp is dit van belang met het oog op de oudedagsvoorziening&#13;
van de inbrengende eenmansondernemer en het rendement van de onderneming.&#13;
Men zie Hoofdstuk III en het hierboven in dit hoofdstuk reeds&#13;
opgemerkte.&#13;
De commissie constateert dat het bestaan van aandelen de zeer belangrijke&#13;
mogelijkheid opent van een geleidelijke aandelenoverdracht aan de&#13;
zoon. De financiering kan bijvoorbeeld door de zoon geschieden met behulp&#13;
van zijn arbeidsbeloning. Met deze gegevens dient reeds bij de oprichting&#13;
rekening te worden gehouden. Men denke bijvoorbeeld aan de inhoud&#13;
der blokkeringsregeling. Maar eveneens dient bij de oprichting aandacht&#13;
geschonken te worden aan de situatie welke ontstaat indien de vader voortijdig&#13;
overlijdt.&#13;
Indien slechts gewone aandelen worden geplaatst zal — aangenomen dat&#13;
de statuten geen versterkte meerderheden eisen - degene die meer dan vijftig&#13;
procent van de aandelen heeft uiteindelijk de dienst in de vennootschap&#13;
uitmaken. Op onderdelen kan door de eis van een versterkte meerderheid&#13;
hieraan getornd worden. Verder kan door de introduktie van een raad van commissarissen die overheersende macht (intern) beperkt worden. De commissarissen&#13;
worden echter in beginsel benoemd door de algemene vergadering&#13;
van aandeelhouders zodat deze beperking betrekkelijk is.&#13;
Daarentegen kan via de creatie van prioriteitsaandelen een beperking van&#13;
macht bereikt worden welk een meer structureel karakter heeft. Deze aandelen&#13;
kunnen worden geschapen in het belang van de vader doch kunnen&#13;
eveneens de zoon gerieven, nu deze aandelen statutair (onder bepaalde&#13;
voorwaarden) gesteld kunnen worden op een prijs welke gelijk is aan de nominale&#13;
waarde (vgl. Departementale richtlijnen 1976, par. 23). De zoon&#13;
kan derhalve de macht in de B.V. uitoefenen ook indien hij minder dan&#13;
50% van de aandelen bezit.&#13;
Mogelijk is ook de uitgifte van preferente aandelen welke slechts recht&#13;
geven op een gefixeerd dividend en dus geen recht geven op bijv. de stille&#13;
reserves. Deze aandelen 'noteren' a pari. Bijzondere zeggensmacht is er&#13;
niet aan verbonden. Indien derhalve het aandelenkapitaal wordt gevormd&#13;
door 50 preferente aandelen en 50 gewone aandelen bestaat een gelijke&#13;
zeggensmacht binnen de algemene vergadering indien de zoon de 50 preferente&#13;
aandelen verwerft, hoewel deze laatste bijvoorbeeld totaal ƒ 50.000,-&#13;
waard zijn en de 50 gewone aandelen ƒ 250.000,-. Ter oplossing van de&#13;
opvolgingsproblematiek, mede in aanmerking genomen de financiële positie&#13;
van de zoon (en daarmede van de onderneming), kunnen preferente&#13;
aandelen een belangrijke functie vervullen.&#13;
De commissie heeft echter een ernstige bedenking tegen dit soort constructies,&#13;
omdat deze een situatie bevorderen waarin niet bij het ondernemen betrokken&#13;
personen (i.c. de broers en zusters) worden opgescheept met aandelen&#13;
welke per saldo geen effectieve zeggensmacht verschaffen en evenmin&#13;
- en dat is het belangrijkste - enig uitzicht bieden op rendement. B.V.'s&#13;
met een directeur-groot-aandeelhouder plegen immers op gewone aandelen&#13;
geen dividend uit te keren. Naar de mening van de commissie verlangt een&#13;
evenwichtige beoordeling van de problematiek dat zoveel mogelijk, en na&#13;
een redelijke afweging van belangen, gestreefd wordt naar een situatie&#13;
waarin alle aandelen toekomen aan de feitelijke ondernemer, i.c. de zoon.&#13;
Dit laatste neemt overigens niet weg dat het in bepaalde omstandigheden&#13;
onvermijdelijk kan zijn dat gedurende een beperkte periode aandelen berusten&#13;
bij broers en zusters. Met het oog op de zeggensmacht in de vennootschap&#13;
binnen die periode kan de creatie van bijzondere aandelen gewenst zijn.&#13;
Certificering van aandelen&#13;
Gezien het hiervoor geformuleerde bezwaar tegen het onderbrengen van&#13;
in aandelen belichaamd onrendabel vermogen bij personen die geen directe band met het ondernemen der vennootschap onderhouden, komt certificering&#13;
van aandelen niet in aanmerking als aanvaardbare mogelijkheid ter&#13;
oplossing van het continuïteitsvraagstuk. Weliswaar zou men in de statuten&#13;
en de administratievoorwaarden een zekere dividendgarantie kunnen inbouwen,&#13;
maar reeds het feit dat het uitkeren van dividend om fiscale redenen&#13;
ongewenst is, dwingt tot een terugkeer naar het uitgangspunt.&#13;
Blokkering van aandelen&#13;
Het is gewenst dat de zoon ter gelegenheid van de oprichting voor tenminste&#13;
één aandeel in het kapitaal der vennootschap deelneemt en overigens&#13;
slechts de vader aandelen in de B.V. bezit. In dat geval leidt de statutaire&#13;
blokkeringsregeling (aanbiedingsregeling) ertoe dat noch onder levenden&#13;
noch ingevolge erfopvolging aandelen in handen kunnen geraken c.q.&#13;
blijven van derden. Hierbij gaat de commissie ervan uit dat de statuten&#13;
géén zgn. vrije kring kennen. Voorstelbaar is overigens dat de statuten de&#13;
opvolgende zoon aanwijzen als een persoon aan wie de aandelen vrijelijk&#13;
kunnen worden overgedragen c.q. de persoon die door erfopvolging verkregen&#13;
aandelen niet behoeft aan te bieden.&#13;
De vraag kan gesteld worden of de zoon gerechtigd is slechts een gedeelte&#13;
der aangeboden aandelen over te nemen, bijvoorbeeld een zodanig gedeelte&#13;
dat hem de macht in B.V. bezorgt, of een bepaald soort aandelen. Het&#13;
antwoord luidt ontkennend. Lid 4 van artikel 195 BW 2 bepaalt immers&#13;
(dwingend) in de laatste zin:&#13;
„Indien vaststaat dat niet alle aandelen waarop het aanbod betrekking&#13;
heeft tegen contante betaling worden gekocht, zal de aanbieder de aandelen&#13;
binnen drie maanden na die vaststelling vrijelijk mogen overdragen".&#13;
Een dergelijke bepaling houdt overigens eerder een theoretisch gevaar in&#13;
dan een praktisch, aangezien een derde geen belangstelling zal hebben voor&#13;
dit soort aandelen. De betrokken zoon immers zal veelal reeds meerdere&#13;
aandelen hebben en na overlijden van zijn vader zal hij als erfgenaam mede&#13;
gerechtigd zijn tot de nalatenschap behorende aandelen. Over de scheiding&#13;
en deling zie men hierna onder B sub 2.&#13;
Opgemerkt wordt nog dat het niet toegestaan is in de blokkeringsregeling&#13;
een betaling in termijnen te verwerken.&#13;
Stemo vereenkomsten&#13;
De vader en de zoon zouden als aandeelhouders in de B.V. overeenkomsten&#13;
kunnen aangaan omtrent de wijze waarop door hen in een algemene&#13;
vergadering van aandeelhouders stem zal worden uitgebracht. Aldus zou de zoon als minderheidsaandeelhouder in bepaalde opzichten in een&#13;
sterkere positie kunnen worden gebracht dan hij enkel op grond van zijn&#13;
aandeelhouderschap heeft.&#13;
In het algemeen zijn de rechtsopvolgers onder algemene titel gebonden&#13;
aan dergelijke door hun rechtsvoorganger aangegane stemovereenkomsten.&#13;
Dat zou de mogelijkheid openen van stemovereenkomsten&#13;
tussen de vader en de zoon waaraan dan de erfgenamen van de vader&#13;
gebonden zijn. In geval de vader en de zoon ieder de helft van de&#13;
aandelen in de vennootschap houden, bestaat voor een dergelijke&#13;
stemovereenkomst een redelijke grond. De erfgenamen zullen dan&#13;
gebonden zijn. Maar indien een dergelijke overeenkomst wordt&#13;
aangegaan door de vader terwijl deze een overheersende machtspositie&#13;
binnen de vennootschap heeft, kan aan de zijde van vader een&#13;
rechtvaardigingsgrond ontbreken. Dat is het geval indien de&#13;
overeenkomst uitsluitend wordt aangegaan teneinde de erfgenamen in&#13;
relatie tot de zoon in een ongunstige positie te manoeuvreren. (Vgl. over&#13;
de problematiek van de rechtsgeldigheid van stemovereenkomsten Van&#13;
der Heijden-Van der Grinten, p. 358 e.v. alsmede Mr. A. M.&#13;
Brenninkmeijer, Stemovereenkomsten, Deventer 1973).&#13;
Buiten twijfel staat de rechtsgeldigheid van een stemovereenkomst&#13;
aangegaan tussen gerechtigden tot een onverdeeldheid ter oplossing of&#13;
voorkoming van tussen de deelgenoten als zodanig bestaande of mogelijk&#13;
rijzende problemen.&#13;
Inrichting der statuten&#13;
Met het voorgaande is naar de mening der commissie reeds veel gezegd&#13;
omtrent de wijze waarop de statuten dienen te worden ingericht. Thans&#13;
wordt er nog op gewezen dat het naar gelang van de omstandigheden&#13;
aanbeveling kan verdienen versterkte meerderheden te verlangen en een&#13;
opsomming te maken van besluiten welke de goedkeuring behoeven van&#13;
de algemene vergadering van aandeelhouders of een raad van&#13;
commissarissen. Wat laatstbedoelde raad betreft: in het algemeen zal de&#13;
creatie van een dergelijk orgaan eerst aan de orde komen op het.moment&#13;
dat de vader zijn feitelijke ondernemersactiviteit staakt. In dat geval zou&#13;
een commissarisfunctie passen bij de nieuw ontstane situatie, zulks&#13;
vooral indien de vader nog een pakket aandelen in de B.V. behoudt. Ook&#13;
het aspect van de oudedagsvoorziening speelt hier een rol, hoewel de&#13;
commissie erkent dat het commissariaat daartoe eigenlijk niet mag&#13;
dienen. Zie ook hoofdstuk IV. De toetsingspunten&#13;
ad a (broers en zusters):&#13;
De commissie concludeert op grond van het bovenstaande dat het feit&#13;
dat de vader tijdens zijn leven aandelen overdraagt aan zijn zoon, voor de&#13;
broers en zusters geen bijzondere gevaren inhoudt, aangenomen dat de&#13;
prijs die voor de aandelen wordt betaald reëel is. Zou de vader zijn gehele&#13;
aandelenpakket ineens overdragen aan de zoon dan bestaat het gevaar dat de&#13;
financieringsproblemen van de zoon de vader bewegen tot enige vrijgevigheid.&#13;
Gegeven echter dat in de praktijk de aandelen veelal geleidelijk&#13;
zullen overgaan en het salaris de financiering mogelijk zal maken, zal de&#13;
behoefte tot het doen van schenkingen aan de zijde van vader in de B.V.-&#13;
sfeer geringer zijn dan in geval van overdracht van een eenmansonderneming.&#13;
In principe zal voor iedere aandelenoverdracht een waardering dienen&#13;
plaats te vinden van de betrokken aandelen teneinde te kunnen vaststellen of&#13;
een (eventueel later aantastbare) bevoordeling plaatsvindt. De commissie&#13;
meent echter dat het bezwaar daarvan in de praktijk wel zal meevallen nadat&#13;
eenmaal de maatstaven der waardering zijn vastgesteld. Men zie te dezer&#13;
zake verder hierna hoofdstuk V.&#13;
ad b (oudedagsvoorziening):&#13;
Nadat de vader feitelijk zijn ondernemersactiviteiten heeft gestaakt kan&#13;
het feit dat hij nog een (minderheids-)pakket aandelen in de B.V. heeft, van&#13;
betekenis zijn voor de oudedagsvoorziening.&#13;
Hierbij denkt de commissie aan een geleidelijke overname van deze aandelen&#13;
door de zoon. Daartoe zal echter een koopovereenkomst moeten&#13;
worden gesloten bij gelegenheid van het terugtreden van de vader op welk&#13;
moment het immers gewenst is dat de zoon de meerderheid der aandelen&#13;
verwerft. Het vorenstaande neemt niet weg dat het uit rendementsoogpunt&#13;
voor de vader voordeliger is bij gelegenheid van zijn feitelijke terugtreding&#13;
alle aandelen aan de zoon over te dragen (ingevolge koop). Financieringsproblemen&#13;
zullen dit echter kunnen verhinderen, hoewel het familiaire&#13;
krediet (geldlening) in de praktijk veel zal oplossen.&#13;
Indien ingevolge de overdracht de vader de beschikking krijgt over een&#13;
groot geldbedrag, staat hij voor de vraag wat daarmee te doen. De commissie&#13;
merkt in dit verband op dat de aankoop van een lijfrente met zich brengt&#13;
dat na het overlijden van de (laatste) gerechtigde van het vermogen niets&#13;
meer resteert. Intering is een andere mogelijkheid welke echter de kans&#13;
inhoudt dat na het overlijden voor de erfgenamen nog iets overblijft. In dit kader kan het van betekenis zijn dat een aandelenoverdracht geleidelijk&#13;
kan geschieden, iets wat bij de eenmansonderneming bezwaarlijk te&#13;
realiseren is.&#13;
De commissie herinnert verder nog aan de mogelijkheden die het commissariaat&#13;
biedt terwijl ook kan worden gedacht aan een adviseursfunctie.&#13;
Minder gelukkig lijkt het de vader in dienst van de B.V. te houden op basis&#13;
van een arbeidsovereenkomst.&#13;
Tenslotte wijst de commissie op de mogelijkheden welke de B.V. biedt&#13;
op pensioen-gebied. Ten behoeve van de directeur-werknemer kan immers&#13;
ten laste van de winst der vennootschap een pensioen worden opgebouwd.&#13;
In dit verband denke men ook aan de eventueel bij de oprichting gesloten&#13;
stamrechtovereenkomst.&#13;
De commissie concludeert dat de B.V.-vorm in het algemeen zeer aantrekkelijke&#13;
kanten heeft met het oog op de oudedagsvoorziening, ook in&#13;
vergelijking met de maatschap en de eenmansonderneming.&#13;
ad c (opvolgende zoon):&#13;
In civielrechtelijk opzicht biedt de B.V.-vorm met het oog op de opvolging&#13;
onder levenden onmiskenbare voordelen indien men vergelijkingen&#13;
maakt met de eenmansonderneming en de maatschap. De rechtspersoonlijkheid&#13;
in combinatie met de wettelijke en statutaire regelingen levert een&#13;
overzichtelijk beeld op. De problematiek is verschoven naar de overdracht&#13;
van de aandelen. Dat kan geleidelijk geschieden zelfs nog nadat de vader is&#13;
teruggetreden voor wat de ondernemingsactiviteit betreft. Het ondernemingsvermogen&#13;
kan niet worden geraakt door incidenten als overlijden&#13;
en echtscheiding. Anderen dan de zoon hebben in het algemeen geen belang&#13;
bij het bezit van aandelen in de B.V.&#13;
Aangaande de privé-vermogenspositie van de zoon wordt geconstateerd&#13;
dat deze - afgezien van de aandelen - ten nauwste samenhangt met de&#13;
resultaten van de B.V. in relatie tot de inhoud van de arbeidsovereenkomst&#13;
(salaris en tantième). Mede hierom zal de B.V. in de praktijk niet of nauwelijks&#13;
van betekenis zijn voor de beperking van de aansprakelijkheid. Maar&#13;
dat brengt de B.V.-vorm niet in een nadeliger positie tegenover de eenmansonderneming&#13;
en de maatschap. Integendeel, het bestaan van de mogelijkheid&#13;
dat het voorrecht van de beperkte aansprakelijkheid wordt genoten,&#13;
spreekt ten gunste van de B.V.&#13;
Kosten&#13;
De aan de oprichting van een B.V. verbonden kosten worden voornamelijk&#13;
veroorzaakt door de notariële akte van oprichting, de akte van inbreng, de aanvrage van de verklaring van geen bezwaar en de kapitaalsbelasting&#13;
(art. 36 WBR). Het notariële tarief ter zake van de oprichting is gekoppeld&#13;
aan de hoogte van het maatschappelijk kapitaal. Overdrachtsbelasting zal&#13;
veelal niet verschuldigd zijn ingevolge de vrijstelling van artikel 15 lid 1&#13;
sub e WBR. In het algemeen zullen de oprichtingskosten een bedrag van&#13;
ƒ 4.000,- niet te boven gaan.&#13;
B. Overgang ingevolge overlijden&#13;
Inleiding&#13;
In de aanhef van deel A van dit hoofdstuk wees de commissie er reeds op&#13;
dat bij een overdracht onder levenden mede de blik dient te zijn gericht op&#13;
de erfrechtelijke implicaties van de overdracht, zulks vooral met het oog op&#13;
het inkortingsgevaar. Deel A van dit hoofdstuk bevat dan ook opmerkingen&#13;
van erfrechtelijke aard. De commissie zal deze in deel B niet herhalen.&#13;
In dit onderdeel van het rapport richt de commissie zich in het bijzonder&#13;
op:&#13;
1. de testamentaire mogelijkheden ter zake van de bedrijfsopvolging en&#13;
2. de boedelscheiding indien het ondernemingsvermogen casu quo het aan&#13;
deel in het maatschapsvermogen casu quo aandelen in een B.V. tot een&#13;
onverdeeldheid behoort (behoren).&#13;
Ten overvloede herhaalt de commissie dat haar opmerkingen betrekking&#13;
hebben op een situatie waarin zich een zoon als opvolger aandient. In dit&#13;
verband heeft de commissie wederom aandacht voor:&#13;
- de positie van de opvolgende zoon ten aanzien van het ondernemen;&#13;
- de oudedagsvoorziening van de weduwe;&#13;
- de positie van de broers en zusters van de opvolgende zoon.&#13;
1. Testamentaire mogelijkheden&#13;
In de praktijk kan de testamentaire of ouderlijke boedelverdeling (obv)&#13;
een belangrijke rol spelen teneinde te bewerkstelligen dat door het enkele&#13;
feit van overlijden bepaalde tot de nalatenschap behorende goederen gaan&#13;
toebehoren aan een bepaalde erfgenaam. De techniek van deze obv. veronderstelt&#13;
de commissie als bekend. Zij merkt op dat een dergelijke testamentaire&#13;
regeling in dit verband met name van belang is in het kader van de&#13;
eenmansonderneming. Bij de maatschap zal via een verblijvingsbeding eenzelfde&#13;
automatische werking kunnen worden bereikt. Indien goederen buiten&#13;
het maatschapsvermogen zijn gehouden kan te dien aanzien de testamentaire&#13;
boedelverdeling eveneens vrucht afwerpen.&#13;
Bijna steeds zal door de werking der obv. (toedeling van het eenmansondernemingsvermogen) een overbedeling optreden. Zou de zoon deswege&#13;
gehouden zijn direct in contanten uit te keren hetgeen de overige erfgenamen&#13;
toekomt, dan zou zulks tot ernstige liquiditeitsproblemen kunnen&#13;
leiden. De commissie meent echter dat de testateur deze problemen kan&#13;
voorkomen door in het testament een termijn- en renteregeling op te nemen&#13;
aangaande de betaling van hetgeen door de zoon wegens overbedeling dient&#13;
te worden uitgekeerd. Argumenten ten gunste van dit in redelijkheid en billijkheid&#13;
wortelend standpunt kunnen worden geput uit artikel 145 lid 2&#13;
BW 1, artikel 3.7.1.14 lid 3 nieuw BW en artikel 4.3.3.8 b terwijl voorts in&#13;
de literatuur voldoende steun voor deze visie kan worden gevonden. Men&#13;
zie reeds J. M. Polak, praeadvies BCN 1967, p. 24, Rombach, praeadvies&#13;
Vereniging voor Agrarisch Recht 1975, De Pacht 1975, p. 165/166, Van&#13;
Mourik, Onderneming en erfrecht, oratie Leiden 1975, p. 18 e.v. en dezelfde&#13;
in praeadvies Vereniging voor Agrarisch Recht 1977, De Pacht 1975, p.&#13;
157/158. Indien de erflater bepaalt dat door de zoon zekerheid dient te&#13;
worden gesteld, dan zal deze een achtergesteld karakter kunnen dragen, gegeven&#13;
de behoefte aan niet-familiair krediet.&#13;
De commissie bepleit overigens het aantal termijnen beperkt te houden&#13;
tot bijvoorbeeld vijf terwijl ook moet worden overwogen of een deel van de&#13;
vordering direct en een ander deel in termijnen kan worden betaald.&#13;
Verder zou de testateur als voorwaarde voor de mogelijkheid van betaling&#13;
in termijnen kunnen stellen dat financiering ineens door aantrekking van&#13;
bankkrediet op gebruikelijke condities niet mogelijk is en dat de last van de&#13;
termijnregeling wordt opgelegd omdat anders de voortzetting van het bedrijf&#13;
ernstig zou worden bemoeilijkt (vgl. art. 4.3.3.8.b).&#13;
In het kader van de B.V. zal aan de testamentaire boedelverdeling minder&#13;
behoefte zijn indien alle aan de onderneming dienstbare goederen de&#13;
rechtspersoon toebehoren. Daarbij gaat de commissie er van uit dat de statuten&#13;
der vennootschap een zodanige blokkeringsregeling kennen dat de&#13;
aandelen door de erfgenamen moeten worden aangeboden aan de reeds&#13;
bestaande aandeelhouders. In verband hiermede wordt er aan herinnerd&#13;
dat de commissie het ongewenst acht dat aandelen in handen komen c.q.&#13;
blijven van niet bij het ondernemen betrokken personen.&#13;
Juist met het oog op dit laatste aspect kan het zinvol zijn dat een erflater&#13;
ook ten aanzien van aandelen gebruik maakt van de testamentaire boedelverdeling.&#13;
Toedeling van alle aandelen aan de zoon en opneming van een&#13;
termijn- en renteregeling zal kunnen voorkomen dat moeizame onderhandelingen&#13;
moeten worden gevoerd ter uitvoering van de 'erfrechtelijke'&#13;
blokkeringsregeling. Indien de erflater zekerheidsstelling verlangt, zou deze&#13;
kunnen worden gegeven via verpanding van (een deel van) de aandelen.&#13;
Vgl. artikel 198 BW 2. Overigens zou de obv. ook nut kunnen afwerpen ten aanzien van een ter&#13;
gelegenheid van de omzetting ontstane vordering van de erflater op de B. V.&#13;
Het lijkt gewenst deze toe te delen aan de zoon. Ten aanzien van de ingevolge&#13;
de overbedeling ontstane vordering kan in dit geval gemakkelijker&#13;
zekerheidsstelling worden verlangd aangezien het ontstaan van de vordering&#13;
van de erflater direct verband houdt met het lage aandelenkapitaal.&#13;
Aangaande de positie van de weduwe wordt geconstateerd dat een termijnregeling&#13;
daaraan geen afbreuk doet, aangenomen dat de weduwe veeleer&#13;
behoefte heeft aan periodieke betalingen dan aan een bedrag ineens.&#13;
Daarentegen zal met het oog op haar woonrechten - ongeacht of de woning&#13;
tot het vermogen van de (een) B.V. behoort - mogelijk een extra&#13;
voorziening moeten worden getroffen. Gedacht kan hierbij worden aan een&#13;
persoonlijk of zakelijk recht van bewoning. Een vruchtgebruik-regeling&#13;
met betrekking tot de woning heeft niet de voorkeur van de commissie.&#13;
Geconstateerd wordt tenslotte dat het gegeven dat tot het vermogen van&#13;
de erflater voornamelijk aandelen in een B.V. behoren de erfrechtelijke&#13;
problematiek in het algemeen vereenvoudigt. Het waarderingsprobleem is&#13;
echter ook ten aanzien van aandelen netelig.&#13;
2. Boedelscheiding&#13;
Indien de vader onverhoopt geen testamentaire maatregelen heeft getroffen&#13;
met het oog op de continuïteit van de onderneming na zijn overlijden,&#13;
geraakt het ondernemingsvermogen door zijn dood in een onverdeeldheid.&#13;
De commissie gaat ervan uit dat tot de gerechtigden de opvolgende zoon&#13;
behoort. Dat voert tot twee belangrijke constateringen:&#13;
(a) Het verdient aanbeveling de onverdeeldheid zo spoedig mogelijk te&#13;
beëindigen.&#13;
(b) Bij scheiding en deling dient het gehele ondernemingsvermogen te wor&#13;
den toegedeeld aan de opvolger.&#13;
Deze twee feiten behoeven naar de mening van de commissie geen nadere&#13;
toelichting.&#13;
Een toedeling als sub (b) bedoeld zal in het algemeen leiden tot een&#13;
overbedeling zoals plaatsvindt in het kader van de testamentaire boedelverdeling.&#13;
Ook in dit verband rijst de vraag of de niet-opvolgende erfgenamen&#13;
genoegen moeten nemen met een termijn- en renteregeling. Hier&#13;
geldt hetzelfde als opgemerkt ten aanzien van de testamentaire boedelverdeling,&#13;
zodat het antwoord in beginsel bevestigend luidt. Zo'n termijnregeling&#13;
zal echter niet kunnen worden verlangd indien de financiering kan&#13;
worden verkregen in de vorm van een bankkrediet op gebruikelijke condities&#13;
en de continuïteit van de onderneming door de aantrekking van bankkrediet niet in ernstige mate wordt bedreigd. Of zekerheidsstelling kan worden&#13;
verlangd, zal afhangen van de behoefte van de ondernemer op het stuk&#13;
van de zekerheidsverlening aan derden. Kortom, de beginselen van redelijheid&#13;
en billijkheid die de rechtsverhoudingen tussen deelgenoten in zo sterke&#13;
mate bepalen zullen van geval tot geval eisen stellen, waaronder een redelijke&#13;
belangenafweging. De commissie wijst er nog met nadruk op dat zij&#13;
het oog heeft op levensvatbare bedrijven. De regeling dient niet aangewend&#13;
te worden ter instandhouding van bedrijven waaraan de levensvatbaarheid&#13;
ontbreekt.&#13;
Het bestaan van een onverdeeldheid houdt de meeste gevaren in, indien&#13;
een eenmansondernemingsvermogen daartoe behoort. Bij de maatschap&#13;
(met volledige juridische inbreng) zal een verblijvingsbeding, maar ook een&#13;
overnemingsbeding, veel oplossen, gegeven ook het feit dat aan dergelijke&#13;
bedingen vaak een termijnregeling wordt gekoppeld. In geval van een B.V.&#13;
ligt de zaak het eenvoudigst. Het feit dat de zoon vaak niet zo'n behoefte&#13;
zal hebben aan de aandelen kan echter problemen van bijzondere aard geven.&#13;
In deel A van dit hoofdstuk werd daarop reeds gewezen. De commissie&#13;
voegt daar aan toe dat in haar visie de opvolgende zoon jegens zijn medeerfgenamen&#13;
gehouden is alle aandelen 'over te nemen', hetzij ineens, hetzij&#13;
op basis van geleidelijkheid op grond van een daartoe tussen de deelgenoten&#13;
aangegane overeenkomst.&#13;
De commissie voelt in het algemeen niet voor de creatie van een situatie&#13;
waarin hetzij aandelen hetzij bijvoorbeeld landbouwgronden geheel of gedeeltelijk&#13;
toebehoren aan personen die met de ondernemingsactiviteit niets&#13;
uitstaande hebben. Reeds het feit dat dividend niet zal worden uitgekeerd&#13;
en het rendement van verpachting laag is, houdt in dat een tegengestelde&#13;
opvatting een bron van familieproblemen vormt. Dit standpunt houdt tevens&#13;
in dat dwangverpachting bij de commissie geen sympathie kan ontmoeten.&#13;
In bijzondere gevallen zou nog gedacht kunnen worden aan erfpacht,&#13;
bijvoorbeeld wanneer de mede-erfgenamen van de bedrijfsopvolger belangstelling&#13;
hebben voor landelijk bezit en bereid zijn de bedrijfsovername&#13;
door de opvolger mede te financieren. Mits voor tenminste 26 jaar aangegaan&#13;
bestaat er bij erfpacht een grote mate van contractsvrijheid. De canon&#13;
kan gesteld worden op een geïndexeerd bedrag gelegen tussen een gewone&#13;
pachtsom en de rente die de opvolger bij aankoop voor de financiering van&#13;
de koopsom zou hebben moeten betalen. De positie van de opvolger kan&#13;
versterkt worden door bepalingen krachtens welke hij aanspraak op verlenging&#13;
van de erfpacht kan maken en het recht van voorkeur heeft bij verkoop&#13;
van de grond.&#13;
Uiteraard kan de vader tijdens zijn leven het bedrijf in erfpacht aan zijn zoon/opvolger uitgeven, doch dan is het redelijk te bepalen dat de opvolger&#13;
na een aantal jaren verplicht is tot koop van de grond indien de andere erfgenamen&#13;
zulks wensen.&#13;
Voorts merkt de commissie nog op dat verpanding van aandelen (met behoud&#13;
van het stemrecht) in het kader van een boedelscheiding in omstandigheden&#13;
uitkomst kan bieden ter verschaffing van enige zekerheid aan degenen&#13;
die recht hebben op termijnbetalingen wegens onderbedeling. In de&#13;
praktijk echter zal deze verpanding om uiteenlopende redenen weinig effect&#13;
sorteren. Hypotheekverlening blokkeert zekerheidsstelling in het kader van&#13;
de onderneming, tenzij dienaangaande andersluidende afspraken worden&#13;
gemaakt.&#13;
C. Echtscheiding&#13;
Indien de landbouwonderneming door en voor rekening van een B.V.&#13;
wordt gedreven behoren na ontbinding van een huwelijksgemeenschap de&#13;
aandelen tot die gemeenschap. Echtscheiding raakt derhalve het ondernemen&#13;
in geval van een B.V. minder direct dan het geval zou zijn geweest bij&#13;
een eenmansonderneming. Gedurende het bestaan van de onverdeeldheid&#13;
alsmede bij de scheiding en deling spelen de beginselen van redelijkheid en&#13;
billijkheid een grote rol. Men zie hetgeen te dezer zake hiervoor reeds werd&#13;
opgemerkt.&#13;
Het lijkt de commissie duidelijk dat de B.V.-vorm met het oog op echtscheiding&#13;
vele aantrekkelijke kanten heeft. Bedacht moet echter worden&#13;
dat huwelijkse voorwaarden als eerste in aanmerking komen ter voorkoming&#13;
van echtscheidingsperikelen als hier bedoeld. Men zie ook artikel 94&#13;
lid 1 sub a (slot) BW 1. (Over 'Landbouw en echtscheiding' uitgebreid Van&#13;
Mourik, De Pacht, november 1979; over 'De directeur-groot-aandeelhouder&#13;
die van echt scheidt', Van Mourik in WPNR 5411 (1977) en Smalbraak&#13;
in WPNR 5429 (1978)).&#13;
III. Fiscale aspecten&#13;
Inleiding&#13;
De fiscaal-technische aspecten van de landbouw-B.V. zijn nog onlangs&#13;
uitgebreid beschreven, o.a. door Rensema in zijn praeadvies VAR 1978 en&#13;
door de Werkgroep KNBTB in het boek Bedrijfsopvolging in de landbouw&#13;
(1979). De commissie meent dat het, gezien de aard van dit rapport, weinig&#13;
zinvol is te dezer zake in herhaling te treden. In het navolgende volstaat de&#13;
commissie met praktische kanttekeningen en conclusies. De techniek wordt&#13;
als bekend verondersteld. Motieven tot oprichting&#13;
In de naoorlogse periode kwam aanvankelijk de omzetting van een&#13;
eenmansonderneming (c.q. maatschap, vennootschap onder firma) in een&#13;
B.V. (vóór 1971: N.V.) in het algemeen eerst aan de orde indien de winst&#13;
uit onderneming tot een zodanige omvang was gestegen dat het tariefsverschil&#13;
tussen de WetlB en de Wet Vpb de ondernemer per saldo voordeel&#13;
kon opleveren. Tezamen met het civielrechtelijke motief der aansprakelijkheidsbeperking&#13;
speelde het tarief-motief een doorslaggevende rol bij de&#13;
oordeelsvorming.&#13;
Gedurende de laatste tien jaren hebben laatstbedoelde motieven veel aan&#13;
betekenis ingeboet. Zij werden deels overvleugeld door motieven welke&#13;
konden worden ontleend aan de met het zijn van werknemer verband houdende&#13;
regelingen. De werknemersverzekeringen en de mogelijkheid ten&#13;
laste van de vennootschappelijke winst een pensioen op te bouwen zijn&#13;
hiervan de belangrijkste.&#13;
Het tarief-verschil en het werknemerschap vormen structurele gegevens.&#13;
Naast deze en andere structurele factoren spelen echter ook incidentele&#13;
aangelegenheden een rol in de oordeelvorming. Men denke hierbij aan de&#13;
omzettingshandeling en aan de aanmerkelijk-belang-regeling. Een structureel&#13;
aspect ontwaren we voorts wanneer we letten op de vermogensbelasting.&#13;
Daarentegen is het successierechtelijke aspect incidenteel van&#13;
karakter.&#13;
Omzetting en inbreng&#13;
De 'omzetting' van de eenmansonderneming in een B.V. houdt formeel&#13;
in dat de natuurlijke ondernemer zijn ondernemen staakt teneinde dit te&#13;
doen voortzetten door de door hem opgerichte rechtspersoon.&#13;
Het feit dat we met een 'staken' te doen hebben, biedt de gelegenheid een&#13;
of meerdere tot het ondernemingsvermogen behorende goederen daaraan&#13;
te onttrekken. Gedacht kan worden aan de vrijstaande woning. Over de aldus&#13;
tevoorschijn komende fiscale winst moet worden afgerekend met toepassing&#13;
van artikel 8 letter d IB (vrijstelling van ƒ 20.000,-) en artikel 57 IB&#13;
(bijzonder tarief van 20-50%).&#13;
Indien de onderneming wordt voortgezet door een B.V. bestaat de keuze&#13;
tussen inbreng met of zonder geruis; vgl. artikel 18 IB. Mede gezien de&#13;
landbouwvrijstelling (art. 8 sub b IB) zal in de praktijk veelal gekozen worden&#13;
voor afrekening, in aanmerking genomen ook de stamrechtvrijstelling&#13;
van artikel 19 IB. (Stamrecht: een recht dat periodieke uitkeringen of verstrekkingen&#13;
oplevert). Afrekening biedt voorts de mogelijkheid het aandelenkapitaal klein — en de waarde van de aandelen dus relatief laag — te&#13;
houden, waarbij de inbrenger een relatief grote vordering op de B.V. verkrijgt.&#13;
Ten aanzien van die vordering zal een rente- en aflossingsschema&#13;
moeten worden overeengekomen. Door aflossing op de lening kan de aandeelhouder&#13;
belastingvrij over liquiditeiten van de B.V. beschikken. De&#13;
commissie concludeert dat afrekening als hier bedoeld ook met het oog op&#13;
de oudedagsvoorziening nuttig effect sorteert.&#13;
Voorts voorkomt afrekening dat men gedurende drie jaren na de oprichting&#13;
der B.V. geen aandelen mag overdragen zonder goedkeuring van de&#13;
minister. Juist de mogelijkheid van aandelenoverdracht is in onze casus&#13;
van belang.&#13;
Gegeven het continuïteitsstreven meent de commissie weinig betekenis te&#13;
moeten toekennen aan het aan de inbreng van de grond in de B.V. klevende&#13;
bezwaar dat uitdeling van winst, door de B.V. behaald door verkoop van&#13;
de grond, bij de aandeelhouders door inkomstenbelasting wordt getroffen.&#13;
Inbreng van de grond is dan ook niet bezwaarlijk voor zover ten aanzien&#13;
van die winst de landbouwvrijstelling van artikel 8 Vpb. juncto 8 letter b IB&#13;
geldt. Rekening moet echter worden gehouden met de mogelijkheid dat&#13;
a.b.-winst verschuldigd wordt bij verkoop van de aandelen als gevolg van&#13;
de waardestijging van de grond.&#13;
Bedacht moet ook worden dat inbreng tegen 'verpachte waarde' tot gevolg&#13;
heeft dat de bij verkoop van die grond behaalde winst ter grootte van&#13;
het verschil tussen 'vrije waarde' en 'verpachte waarde' getroffen wordt&#13;
door vennootschapsbelasting aangezien ten aanzien daarvan de lanbouwvrijstelling&#13;
niet geldt.&#13;
In dit verband dient ook nog te worden gewezen op de gevolgen van (verkoop&#13;
ter voorkoming van) onteigening. Betreft de vergoeding een deel van&#13;
de grond en bestaat geen behoefte aan verwerving van vervangende grond,&#13;
dan zou het beschikbaar gekomen geld kunnen worden aangewend ter aflossing&#13;
van de schuld van de B.V. aan de inbrenger. Van winstuitdeling is&#13;
nu geen sprake. Indien de onteigening het staken van de onderneming ten&#13;
gevolge heeft, bestaat het vermogen van de B.V. in het vervolg voornamelijk&#13;
uit geld. Hetzelfde kan overigens het geval zijn indien de onderneming&#13;
tussentijds vrijwillig wordt gestaakt. Het bezwaar dat de gelden niet straffeloos&#13;
aan de B.V. kunnen worden onttrokken (via uitdeling) kan nu op&#13;
verschillende manieren worden ondervangen. Zo kan de B.V. worden omgevormd&#13;
tot beleggingsinstelling in de zin van artikel 28 Vpb. Maar ook is&#13;
het denkbaar dat de 'geldzak-B.V.' wordt verkocht aan een bank in welk&#13;
geval de winst slechts wordt getroffen door een heffing van 20% (a.b.-&#13;
winst). Men zie te dezer zake Rensema (t.a.p.), sub 12 en Werkgroep KNBTB (t.a.p.), p. 118. Voor de praktische effecten van de omzetting met&#13;
afrekening verwijst de commissie naar bijlage I.&#13;
Het fiscale regime in het algemeen&#13;
De commissie wees er reeds op dat het tarief-verschil IB-Vpb geen argument&#13;
oplevert tegen de gebruikmaking van de B.V.-vorm in geval dat verschil&#13;
geen direct fiscaal voordeel oplevert. Wel dient te worden bedacht dat&#13;
indien de onderneming geen winst maakt de directeur toch over zijn salaris&#13;
inkomstenbelasting moet betalen.&#13;
Voorts verdient opmerking dat in de praktijk B.V.'s met slechts enkele&#13;
nauw bij het ondernemen betrokken aandeelhouders geen dividend plegen&#13;
uit te keren. Daarmee is het bezwaar tegen de B.V. voortvloeiende uit het&#13;
'dubbele-heffing'-gedachte voor het belangrijkste deel terzijde geschoven.&#13;
Als een algemeen bezwaar tegen de B.V.-vorm wordt ook wel genoemd&#13;
het feit dat, gegeven het gevaar van dubbele heffing, in de B.V. gevormd&#13;
vermogen bezwaarlijk naar het privévermogen van de aandeelhouder(s)&#13;
kan worden overgeheveld. De commissie acht dit bezwaar voor ons onderwerp&#13;
van geringe betekenis aangezien het streven naar continuïteit zich verzet&#13;
tegen onttrekking van vermogen aan de B.V. Daar komt bij dat de vaststelling&#13;
van salaris en tantième de behoefte aan uitkering tijdens de rit niet&#13;
zal doen ontstaan.&#13;
Tenslotte wordt erop gewezen dat in het kader van de B.V. geen zgn.&#13;
zelfstandigen-aftrek mogelijk is.&#13;
De oudedagsvoorziening&#13;
Na de omzetting in een B.V. kan de ondernemer geen fiscale oudedagsreserve&#13;
(FOR) meer vormen. Het nadeel daarvan wordt echter in belangrijke&#13;
mate gecompenseerd door de mogelijkheid ten laste van de fiscale&#13;
winst een pensioen op te bouwen. Door dit pensioen in eigen beheer te houden,&#13;
wordt voorkomen dat de pensioenopbouw de liquiditeitspositie van de&#13;
B.V. schaadt. Zo nodig kan de directeur-werknemer ook nog gebruik maken&#13;
van de lijfrente-aftrek, hetgeen overigens ook de eenmansondernemer&#13;
is toegestaan. De lijfpremie-aftrek zal echter in de praktijk voor de&#13;
directeur-werknemer weinig aantrekkelijk zijn aangezien de lijfrentepremies&#13;
de liquiditeit raken. Bovendien is de groot-aandeelhouder bij&#13;
machte zelf de omvang van zijn belastbaar inkomen te bepalen.&#13;
Gewezen wordt nog op de hierboven vermelde stamrechtvrijstelling, die&#13;
ook voor het opheffen van de FOR kan worden benut alsmede op de vordering&#13;
welke ter gelegenheid van de inbreng ten behoeve van de inbrenger&#13;
wordt gecreëerd. De meewerkende vrouw&#13;
Vooral in de landbouw pleegt de vrouw mee te werken in de onderneming&#13;
van de man. Voor de IB leidt dat tot toepassing van artikel 5. Aldus&#13;
wordt de vrouw zelfstandig belast voor een bepaald gedeelte van de door de&#13;
man behaalde winst. Artikel 5 IB stelt daarbij zekere grenzen. Deze grenzen&#13;
gelden niet indien de vrouw in dienstbetrekking tot de B.V. staat.&#13;
Oprichting van een B.V. kan mitsdien een tariefvoordeel binnen bereik&#13;
brengen.&#13;
Bedoeld voordeel kan ongedaan worden gemaakt (en zelfs verkeren in&#13;
een nadeel) doordat de vrouw als werknemer premieplichtig is voor de&#13;
werknemersverzekeringen. Men zie te dezer zake verder hierna hoofdstuk&#13;
IV.&#13;
De aan artikel 5 IB klevende beperkingen spelen niet indien tussen de&#13;
echtgenoten een maatschap bestaat. In dat geval hebben beide echtgenoten&#13;
fiscaal een eenmansonderneming en is men binnen zekere grenzen vrij in de&#13;
vaststelling van de winstverdeling.&#13;
In dit verband wijst de commissie er op dat in bepaalde omstandigheden&#13;
een commissaris-functie voor de vrouw fiscaal aantrekkelijker is dan een&#13;
werknemersschap.&#13;
Vervreemding en erfrechtelijke overgang van aandelen;&#13;
aanmerkelijk belang&#13;
Vervreemding van tot een aanmerkelijk belang behorende aandelen leidt&#13;
tot een heffing van 20% over het verschil tussen de overdrachtsprijs en de&#13;
verkrijgingsprijs. Een overdracht van aandelen door een vader aan zijn&#13;
zoon zou in de praktijk kunnen geschieden tegen een prijs welke onder normale&#13;
(zakelijke) omstandigheden op een hoger bedrag zou zijn gesteld. Gezien&#13;
het bepaalde in artikel 39 lid 5 IB kan dat ertoe leiden dat de overdrachtsprijs&#13;
wordt gefingeerd op de waarde in het economisch verkeer, zo&#13;
deze hoger is. De vaststelling van de waarde in het economisch verkeer van&#13;
aandelen in een B.V. als de onderhavige is niet eenvoudig. Men zie hieromtrent&#13;
hierna hoofdstuk V.&#13;
Overigens is het matige tarief van 20% veelal geen onoverkomelijke&#13;
hindernis.&#13;
Het bestaan van de a.b.-regeling zal overigens een rol spelen bij de beantwoording&#13;
van de vraag hoeveel aandelen onder levenden zullen worden&#13;
overgedragen en hoeveel aandelen ingevolge erfopvolging aan de zoon zullen&#13;
toevallen. Verkrijging door erfopvolging behoeft immers geen IBconsequenties&#13;
te hebben; de zoon zet in dat geval ten aanzien van de verkrijgingsprijs&#13;
de positie van zijn vader voort. Eventuele heffing over a.b.-winst dient overigens bezien te worden tegen&#13;
de achtergrond van de veelal hogere heffing over de winst bij gehele of gedeeltelijke&#13;
staking door de eenmansondernemer.&#13;
Wet investeringsrekening WIR&#13;
De commissie meent dat het voor de toepassing van de WIR weinig uitmaakt&#13;
of de onderneming door een natuurlijk persoon wordt gedreven of&#13;
door een B.V. Dat de WIR-premies bezwaarlijk aan het vermogen van de&#13;
B.V. kunnen worden onttrokken, acht de commissie niet bezwaarlijk gezien&#13;
het belang van de continuïteit en de gezondheid van het ondernemen.&#13;
De inbreng van ondernemingsvermogen in de B.V. levert voor de B.V. geen&#13;
recht op WIR-premie op tenzij de inbrenger WIR-terugbetaling heeft&#13;
moeten doen.&#13;
Met het.oog op de WIR is het noodzakelijk de daarvoor in aanmerking&#13;
komende bedrijfsmiddelen tot het vermogen van de B.V. gaan behoren.&#13;
(Over WIR en landbouw zie men Mr J. Rensema in De Pacht 1979, p. 271&#13;
e.v. en Werkgroep KNBTB, o.c. p. 169 e.v.).&#13;
Vermogensbelasting&#13;
Aandelen vormen privé-vermogensbestanddelen. Daarop is de ondernemingsvrijstelling&#13;
van artikel 7 lid 2 VB niet van toepassing. Die vrijstelling&#13;
bedraagt thans ƒ 90.000,-. In het onlangs ingediende wetsontwerp tot&#13;
wijziging van de vermogensbelasting varieert deze vrijstelling van ƒ&#13;
90.000,- tot ƒ 250.000,-. Omzetting in een B.V. doet derhalve een belangrijke&#13;
faciliteit verloren gaan.&#13;
Successierecht&#13;
De commissie volstaat met er op te wijzen dat de waardering van het gehele&#13;
pakket aandelen niet behoeft te leiden tot een hoger bedrag aan&#13;
successierecht dan verschuldigd zou zijn geworden indien het gehele ondernemingsvermogen&#13;
niet aan een B.V. maar aan de erflater zou hebben toebehoord.&#13;
Te dezer zake verwijst de commissie naar hoofdstuk V, waarin&#13;
wordt uitgegaan van waardering van de aandelen op basis van de verpachte&#13;
waarde van de grond.&#13;
Fiscale speelruimte&#13;
Door Rensema (praeadvies VAR 1978) wordt terecht gewezen op het feit&#13;
dat de omzetting in een B.V. de ondernemer civielrechtelijke en daardoor ook fiscale speelruimte verschaft. Rensema denkt daarbij aan transacties&#13;
als koop en huur, geldlening en aflossing daarvan, aan aanwijzing van het&#13;
directeurssalaris, aan opschorting van de betaling van salaris en rente aan&#13;
de directeur bij nadere overeenkomst, aan inkoop van eigen aandelen, aan&#13;
verlening van optierechten etc.&#13;
In dit verband kan bijvoorbeeld worden gedacht aan de mogelijkheid dat&#13;
aanvankelijk de B.V. het salaris van de zoon aan deze schuldig blijft.&#13;
Volgens Rensema blijft dan de aftrekpost voor de Vpb maar kan voorshands&#13;
het salaris voor de IB niet worden belast. Het belang van deze constructie&#13;
openbaart zich op het moment dat de zoon grote schulden (en daarmede&#13;
rentelasten) aangaat, bijvoorbeeld in verband met de betaling van&#13;
aandelen. Rensema wijst er overigens wel op dat het geheel een zakelijk karakter&#13;
dient te dragen. Het uitstel van de betaling van het salaris van de&#13;
zoon kan z.i. worden verdedigd met een beroep op de wenselijkheid van de&#13;
continuïteit van de onderneming.&#13;
Voor de goede orde merkt de commissie nog op dat onaanvaardbaar zou&#13;
zijn indien de aftrek zou worden beperkt van de rente welke moet worden&#13;
betaald in verband met de financiering van aandelen in een B.V. als de&#13;
onderhavige.&#13;
IV. Sociaal-verzekeringsrechtelijke aspecten&#13;
Na de omzetting van de eenmansonderneming in de B.V. zal de voormalige&#13;
ondernemer als directeur in dienst treden van de vennootschap. Betreft&#13;
de omzetting een vader-zoon-maatschap dan zullen beiden als directeur in&#13;
functie treden. Zowel de B.V. als de werknemers — ongeacht of ze directeur&#13;
zijn - zijn premieplichtig voor de sociale verzekeringswetten.&#13;
Voor de volksverzekeringen bestaat weinig verschil tussen de behandeling&#13;
van zelfstandigen en werknemers. De premies ingevolge de Algemene&#13;
Ouderdomswet (AOW) en de Algemene Weduwen- en Wezenwet (AWW)&#13;
worden op het loon van de werknemers ingehouden. De premies ingevolge&#13;
de Algemene Wet Bijzondere Ziektekosten (AWBZ), de Algemene Kinderbijslagwet&#13;
(AKW) en de Algemene Arbeidsongeschiktheidswet (AAW) is&#13;
de werknemer niet uit eigen hoofde verschuldigd (zoals een zelfstandige ondernemer)&#13;
maar worden door de B.V. als werkgever betaald. Aan de uitkeringskant&#13;
zijn er geen verschillen tussen zelfstandigen en loontrekkenden.&#13;
Sinds 1 januari 1980 hebben zowel zelfstandigen als loontrekkenden&#13;
aanspraak op kinderbijslag vanaf het eerste kind ingevolge de AKW.&#13;
Sinds 1 juli 1967 geldt de directeur ener B.V. (of N.V.) als verzekerd&#13;
voor de sociale verzekeringswetten. Het gaat hier over de werknemersverzekeringen.&#13;
Voor de Ziekenfondswet zal de directeur niet verzekerd zijn wanneer zijn loon uitgaat boven de voor de wet op de peildatum geldende&#13;
loongrens (1980: ƒ 40.250). Het gaat in dit verband om het overeengekomen&#13;
vaste loon in geld, waar bijvoorbeeld tantième buiten valt. Dit betekent&#13;
in de praktijk dat de directeur-landbouwer het vaak in eigen hand zal&#13;
hebben of hij verzekerd is voor de Ziekenfondswet. Het werknemers- en&#13;
werkgeversgedeelte van de premie bedraagt voor ieder 4.05%. Bij een&#13;
maximaal premie-inkomen van ƒ 34.584 kan de premie Ziekenfondswet ten&#13;
hoogste ƒ 2.801,30 bedragen (cijfers 1980). Indien de Ziekenfondswet buiten&#13;
toepassing blijft is van belang dat soepele bepalingen gelden voor een&#13;
via de werkgever getroffen ziektekostenregeling. De werkgeversbijdrage&#13;
wordt ten hoogste belast voor ƒ 3.072 per jaar (cijfers 1980). Voorts verdient&#13;
vermelding dat een vergoeding door de werkgever van zgn. bijzondere&#13;
ziektekosten (dat zijn de buiten het ziekenfonds-pakket vallende kosten) bij&#13;
de werknemer onbelast blijven.&#13;
De directeur is verzekerd voor de Ziektewet en de Wet op de Arbeidsongeschiktheidsverzekering.&#13;
In 1980 kan de uitkering maximaal ƒ 61.800&#13;
bedragen. De B.V. betaalt aan premie ZW en WAO maximaal ƒ 7.000 en&#13;
de directeur, door inhouding op zijn loon maximaal ƒ 3.922. (Werkgeversdeel&#13;
ZW-premie 6%, werknemersdeel ZW-premie 1 % over een maximaal&#13;
premie-dagloon van ƒ 235 bij 262 dagen per jaar (ƒ 61.570). Werkgeversdeel&#13;
WAO-premie 7,05%, werknemersdeel WAO-premie 7,05% over eenzelfde&#13;
maximumgrondslag minus een premievrije voet van ƒ 56 per dag&#13;
(cijfers 1980)).&#13;
Voor de Ziektewet en de WAO kan het tijdstip van oprichting der vennootschap&#13;
een bijzondere rol spelen, doordat dit de aanvang van de verzekering&#13;
bepaalt en daarmede de toepasbaarheid van de mogelijkheid tot weigering&#13;
van een uitkering terzake van bij de aanvang van de verzekering&#13;
reeds bestaande of binnen een half jaar nadien te verwachten arbeidsongeschiktheid.&#13;
Problemen kan de toepassing van de Werkloosheidswet opleveren wegens&#13;
het feit dat in feite de werkgever en de werknemer in één persoon verenigd&#13;
zijn. Het kan soms moeilijk na te gaan zijn of een directeur-grootaandeelhouder&#13;
inderdaad onvrijwillig werkloos is geworden. In 1980 kan&#13;
de WW-premie, over een maximaal premie-inkomen van ƒ 61.570, voor de&#13;
werkgever en de werknemer voor ieder 0.375% of ƒ 230,90 bedragen (overeenkomstig&#13;
de gegevens van de Bedrijfsvereniging voor het Agrarisch Bedrijf&#13;
per 1 januari 1980). Het uitkeringsniveau is gelijk aan dat van de Ziektewet&#13;
en de Wet op de Arbeidsongeschiktheidsverzekering en bedraagt&#13;
maximaal ƒ 235,95 per dag (cijfer per 1 januari 1980).&#13;
Van belang is nog dat bij de Sociale Verzekeringsraad van regeringswege een adviesaanvrage is gedaan, aangaande de wenselijkheid van de handhaving&#13;
van de verzekeringsplicht van directeuren van N.V.'s en B.V.'s.&#13;
De commissie meent dat het feit dat de sociale werknemersverzekeringswetten&#13;
van toepassing zijn op de directeur-groot-aandeelhouder in het algemeen&#13;
niet als een positief of negatief punt ten opzichte van de B.V.-vorm&#13;
kan worden aangemerkt. Van geval tot geval zal men ander aankijken tegen&#13;
verzekeringen als de onderhavige. Wel constateert de commissie dat met&#13;
name werkloosheid maar ook ziekte in het agrarisch leven in relatief geringe&#13;
mate worden aangetroffen.&#13;
Indien de vrouw van de directeur-landbouwer in dienstbetrekking tot de&#13;
B.V. staat, is ook zij verzekerd voor de sociale werknemersverzekeringen.&#13;
Met name aan de Ziektewet en de Wet op de Arbeidsongeschiktheidsverzekering&#13;
zal zij dan in voorkomende gevallen eigen rechten kunnen ontlenen.&#13;
Ziekenfondspremie zal verschuldigd zijn, hoewel zij via de al dan&#13;
niet verplichte verzekering van haar man als mede-verzekerde geldt. Indien&#13;
de vrouw commissaris is valt ze, zoals alle commissarissen van een vennootschap,&#13;
buiten de werknemersverzekeringen. Herinnerd wordt nog aan&#13;
de mogelijkheid ten laste van de winst van de B.V. een pensioen op te&#13;
bouwen.&#13;
Een bespreking van de jurisprudentie over de toepassing van de sociale&#13;
verzekeringswetten op de directeur-(groot)-aandeelhouder geeft N. J. Haverkamp&#13;
in W.P.N.R. 5463 (1979); vgl. ook L. J. M. de Leede, Maandblad&#13;
N.V. 1974, p. 42 e.v.&#13;
V. Waarde en waardering&#13;
Inleiding&#13;
In het Burgerlijk Wetboek zoekt men </content><legacyfootnotes/><footnotes><footnote/></footnotes><auteurs/><published>1980-05-01 00:00:00</published><modified>1980-05-01 00:00:00</modified><editiondate>1980-05-01</editiondate><htmlpath>https://denhollander.info/artikel/6552</htmlpath></article>
</articles></edition>