<edition><articles><article><jaar>2012</jaar><naam>Tijdschrift voor Agrarisch Recht</naam><uitgave>7/8</uitgave><aflevering>7</aflevering><searchword>TvAR 7/8/2012</searchword><id>9986</id><udhid>UDH:TvAR/9986</udhid><titel>Het voorstel tot wijziging van de salderingsregeling van art. 19kd Nbw 1998. Pleister op de wonden?</titel><searchwords><searchword>TvAR 7/8/2012</searchword><searchword>UDH:TvAR/9986</searchword></searchwords><attachments><attachment><name>TvAR2012_07_08_02_Het_voorstel.pdf</name><extention>pdf</extention><url>https://denhollander.info/download/8628/ci</url></attachment></attachments><inleiding>1. Inleiding&#13;
Door een overmaat aan stikstofdepositie, nota bene de hoog­ste per hectare van Europa, staat de biodiversiteit van de na­tuur in Nederland onder grote druk.1 Hoewel sinds het be­gin van de jaren negentig de stikstofdepositie met circa 30% is afgenomen, worden in het merendeel van de natuurgebie­den de kritische depositiewaarden – dat wil zeggen de grens waarboven het risico niet kan worden uitgesloten dat de kwaliteit van een habitattype significant wordt aangetast als gevolg van de verzurende en/of vermestende invloed van at­mosferische stikstofdepositie –2 nog steeds aanzienlijk over­schreden.3 Het gevolg is dat kwetsbare plantensoorten wor­den verdrongen door grassen en brandnetels.4&#13;
Met name veehouderijen in de nabijheid van Natura 2000-gebieden ondervinden hinder van deze overmaat aan stikstofdepositie. Doordat de achtergronddepositie te hoog is kan namelijk in veel gevallen geen vergunning ex art. 19d Natuurbeschermingswet 1998 (hierna: Nbw 1998) wor­den verleend voor de wijziging of uitbreiding van een vee­houderij. De afgelopen jaren is naarstig naar een oplossing voor deze impasse gezocht. Dit heeft uiteindelijk geresul­teerd in de opname van een aparte ‘stikstofparagraaf’ in de Nbw 1998.5 Nog voordat de inkt van deze paragraaf droog was werd echter duidelijk dat ook deze regeling geen onge­stoord leven is gegund. Zo oordeelde de Afdeling bestuurs­rechtspraak van de Raad van State (hierna: de Afdeling) op 7 september 2011 dat een van de centrale artikelen van deze paragraaf – art. 19kd – gedeeltelijk in strijd is met de Ha­bitatrichtlijn (hierna: Hrl).6 Om deze strijdigheid op te hef­fen voorziet het wetsvoorstel tot het permanent maken van de Crisis- en herstelwet in een wijziging van art. 19kd Nbw 1998.7&#13;
Ik begin deze bijdrage met een korte beschrijving van het huidige art. 19kd Nbw 1998 en voornoemde uitspraak van 7 september 2011, waarna een bespreking volgt van de voor­gestelde wijziging van dit artikel. Vervolgens bezie ik of het nieuwe artikel wèl in overeenstemming is met het bepaal­de in de Hrl. Voorts ga ik in op de toekomst van de stikstof­paragraaf in het licht van het ontwerp van de Wet natuur. Ter afsluiting doe ik een voorstel voor wijziging van art. 19kd Nbw 1998.&#13;
</inleiding><content>2. Art. 19kd Nbw 1998&#13;
De in art. 19kd Nbw 1998 neergelegde salderingsregeling is in 2010 door toedoen van de Crisis- en herstelwet in de Nbw 1998 opgenomen met de bedoeling de vergunningplicht van art. 19d, eerste lid, Nbw 1998 niet van toepassing te doen zijn op handelingen die niet, of per saldo niet, leiden tot een toename van stikstofdepositie.8 Bij uitspraak van 7 septem­ber 2011 oordeelde de Afdeling echter dat uit de redactie van art. 19kd,9 in het bijzonder de aanhef van het eerste lid, niet volgt dat in de in dit lid omschreven gevallen de ver­gunningplicht van art. 19d, eerste lid, Nbw 1998 niet geldt.10 Veeleer moet uit de tekst worden opgemaakt dat in die ge­vallen bij de besluitvorming over de te verlenen vergunning, de gevolgen die een handeling kan hebben door het veroor­zaken van stikstofdepositie op voor stikstof gevoelige habi­tats in een Natura 2000-gebied,11 niet worden betrokken.12 &#13;
Naar aanleiding van deze uitspraak is besloten de redactie van art. 19kd Nbw 1998 te wijzigen. Deze wijziging maakt onderdeel uit van het wetsvoorstel tot het permanent ma­ken van de Crisis- en herstelwet (hierna: het wetsvoorstel).13 Hierdoor wordt de redactie van art. 19kd, eerste lid, Nbw 1998 gewijzigd in: &#13;
‘Onder significante gevolgen als bedoeld in de arti­kelen 19d, eerste lid, en 19j, tweede lid, worden niet verstaan de gevolgen van een handeling, onderschei­denlijk de in een plan voorziene activiteiten, door het veroorzaken van stikstofdepositie op voor stikstof­gevoelige habitats in een Natura 2000-gebied in de volgende gevallen: a. de handeling is gebruik dat op de referentiedatum (zie hierna; RF) werd verricht, onderscheidenlijk het plan was van toepassing op de referentiedatum en is sedertdien niet of niet in betekenende mate gewijzigd, en heeft sedertdien per saldo geen toename van stik­stofdepositie op de voor stikstof gevoelige habitats in een Natura 2000-gebied veroorzaakt; b. de handeling is een activiteit die na de referentie­datum is begonnen, of een gebruik dat na de referen­tiedatum in betekenende mate is gewijzigd, onder­scheidenlijk het plan is van toepassing geworden na de referentiedatum, of is nadien in betekenende mate gewijzigd, waarbij is verzekerd dat, in samenhang met voor die activiteit getroffen maatregelen, de stikstof­depositie op de voor stikstof gevoelige habitats in een Natura 2000-gebied als gevolg van die activiteit of dat gebruik of dat plan, per saldo niet is toegenomen of zal toenemen’. &#13;
Hierna zal ik het thans nog geldende art. 19kd Nbw 1998 aanhalen als ‘art. 19kd Nbw 1998 (oud)’ en het hierboven geciteerde artikel als ‘art. 19kd Nbw 1998’. &#13;
2.1 Referentiedatum &#13;
In haar uitspraak van 7 september 2011 oordeelde de Afde­ling niet alleen dat uit de redactie van art. 19kd, eerste lid, Nbw 1998 (oud) niet volgt dat voor de in dit lid omschre­ven gevallen de vergunningplicht van art. 19d Nbw 1998 niet geldt, maar zette zij ook een streep door het derde lid. In dit lid wordt uiteen gezet wat moet worden verstaan on­der de in het eerste lid gebruikte term ‘referentiedatum’. In art. 19kd, lid 3, Nbw 1998 (oud) wordt geen onderscheid ge­maakt tussen Habitatrichtlijngebieden enerzijds en Vogel­richtlijngebieden anderzijds.14 De Afdeling oordeelde dat de in art. 19kd, lid 3 (oud) neergelegde referentiedatum in strijd is met art. 7 Hrl, voor zover deze datum betrekking heeft op Vogelrichtlijngebieden die reeds vóór 7 december 2004 zijn aangewezen.15 Teneinde deze strijd met de Hrl weg te ne­men, wordt het derde lid van art. 19kd gewijzigd in: &#13;
‘Onder ‘referentiedatum’ als bedoeld in het eerste lid wordt verstaan: a. voor gebieden ter uitvoering van richtlijn 92/43/ EEG (de Hrl; RF): 1°. 7 december 2004, of 2°. de datum waarop het desbetreffende gebied door de Europese Commissie tot een gebied van commu­nautair belang is verklaard ter uitvoering van artikel 4, tweede lid, van richtlijn 92/43/EEG, voor zover die verklaring plaatsvindt na 7 december 2004; b. voor gebieden ter uitvoering van richtlijn 79/409/ EEG (de Vrl; RF) de datum waarop het desbetreffende gebied is aangewezen ter uitvoering van richtlijn 79/409/EEG’. &#13;
De verwijzing naar het moment van aanwijzing van de Vo­gelrichtlijngebieden in art. 19kd, lid 3, aanhef en onder b, Nbw 1998 is in overeenstemming met de Hrl. Art. 7 Hrl be­paalt namelijk dat het bepaalde in art. 6, leden 2, 3 en 4, Hrl geldt vanaf de omzettingstermijn van de Hrl (zijnde 10 juni 1994), dan wel vanaf de aanwijzing van het gebied als Vogelrichtlijngebied als dit later is geschied. Wat opvalt is dat art. 19kd, lid 3, aanhef en onder b, Nbw 1998 strenger is dan art. 7 Hrl voor wat betreft Vogelrichtlijngebieden die vóór 10 juni 1994 zijn aangewezen.16 Voor deze gebieden geldt ingevolge de Hrl immers 10 juni 1994 als referentiedatum, terwijl in art. 19kd, lid 3, aanhef en onder b, Nbw 1998 van de aanwijzingsdatum zelf wordt uitgegaan. Dit lijkt mij ech­ter niet de bedoeling van de wetgever. Gelet hierop zou art. 19kd, eerste lid, aanhef en onder b, Nbw 1998 moeten wor­den gewijzigd in: &#13;
‘b. voor gebieden ter uitvoering van richtlijn 79/409/ EEG: 1°. 10 juni 1994, of 2°. de datum waarop het desbetreffende gebied is aan­gewezen ter uitvoering van richtlijn 79/409/EEG, voor zover die aanwijzing plaatsvindt na 10 juni 1994’. &#13;
2.2 Activiteit of gebruik &#13;
De in art. 19kd gebezigde terminologie wijkt af van die van art. 19d Nbw 1998. Daar waar art. 19d spreekt over ‘projec­ten of andere handelingen’, spreekt art. 19kd over ‘hande­ling’, waarbij een handeling een ‘activiteit’ kan zijn of ‘ge­bruik’. Noch in de parlementaire geschiedenis noch in de definitiebepalingen worden deze begrippen verklaard. Kij­kend naar de tekst van art. 19kd, eerste lid, aanhef en onder b, kwalificeert een handeling die reeds plaatsvond op voor­noemde referentiedatum als ‘gebruik’ en een handeling die eerst na de referentiedatum aanvang heeft genomen als ‘ac­tiviteit’.17 Voor het gemak hanteer ik hierna de term ‘hande­ling’. &#13;
Indien een handeling reeds plaatsvond op de referentieda­tum, sindsdien niet of niet in betekenende mate is gewijzigd èn per saldo niet tot een toename aan stikstofdepositie heeft geleid, kan de handeling doorgang vinden (art. 19kd, eer­ste lid, aanhef en onder a, Nbw 1998). De vraag rijst wan­neer er sprake is van een ‘in betekenende mate’ wijziging van een handeling. Uit de parlementaire geschiedenis bij art. 19kd kan geen antwoord op deze vraag worden afgeleid.18 Tot 31 december 2011 kwam de zinsnede ‘niet in betekenen­de mate gewijzigd’ echter ook in de definitie van bestaand gebruik in art. 1, aanhef en onder m, Nbw 1998 (oud) voor. Ingevolge art. 1, aanhef en onder m, sub 1 juncto art. 19d, lid 3, Nbw 1998 (oud) was iedere handeling, die op 1 okto­ber 2005 werd verricht en sedertdien niet of niet in beteke­nende mate was gewijzigd, van de vergunningplicht van art. 19d vrijgesteld.19 Uit de bij deze regeling behorende parle­mentaire geschiedenis volgt dat de beoordeling of een wijzi­ging betekenend of onbetekenend is, moet plaats vinden in relatie tot de instandhoudingsdoelstellingen.20 Hierbij is be­palend of een handeling feitelijk al dan niet in betekenende mate is gewijzigd.21 &#13;
Illustratief in dit verband is een uitspraak van 1 december 2010.22 In casu was een Nbw-vergunning voor het verande­ren van een varkensbedrijf aangevraagd. De aanvraag had betrekking op een uitbreiding en wijziging van het bedrijf met twee stallen en de herinrichting van bestaande stallen, waardoor de veestapel toeneemt met 14 stuks rundvee, 3888 stuks speenbiggen en 336 zeugen.23 Appellante stelde zich op het standpunt dat door de bouw van extra stallen en de gewijzigde huisvesting geen sprake is van een wijziging in betekenende mate in relatie bezien tot de instandhoudings­doelstellingen van het desbetreffende Natura 2000-gebied, aangezien de ammoniakdepositie drastisch is afgenomen.24 Volgens de Afdeling is bij de beoordeling of sprake is van bestaand gebruik echter niet van belang of de depositie van een bedrijf op een Natura 2000-gebied gelijk blijft dan wel afneemt ten opzichte van 1 oktober 2005, maar moet worden bezien of de aanvraag betrekking heeft op de voortzetting van het bedrijf op de wijze en in de omvang zoals dat feite­lijk bestond op 1 oktober 2005.25 Vervolgens oordeelt de Af­deling dat in casu, nu de aanvraag tevens betrekking heeft op de bouw van twee nieuwe stallen en een gewijzigd vee­bestand, geen sprake is van de voortzetting van het bedrijf zoals dit bestond op 1 oktober 2005.26 &#13;
­Dat de wijziging die aan de orde was in bovenstaande uit­spraak niet als ‘onbetekenend’ kan worden aangemerkt, spreekt mijns inziens voor zich. Wat hiervan ook zij, uit deze uitspraak lijkt te volgen dat een wijziging c.q. uitbrei­ding al snel als ‘betekenend’ moet worden aangemerkt. In dat geval is niet art. 19kd, eerste lid, aanhef en onder a, Nbw 1998 van toepassing, maar art. 19kd, eerste lid, aanhef en onder b, Nbw 1998. &#13;
2.3 Uitspraak Buitenring Parkstad Limburg en bestaande rechten &#13;
Op deze plek kan een uitspraak van 25 april 2012, waarin de Afdeling over de toepassing van art. 19kd, eerste lid, aanhef en onder b, Nbw 1998 (oud) heeft geoordeeld, niet onver­meld blijven.27 In casu was door Gedeputeerde Staten van Limburg een vergunning als bedoeld in de artikelen 16 en 19d Nbw 1998 verleend voor de aanleg en het gebruik van delen van het wegtracé Buitenring Parkstad Limburg (hier­na: BPL). Aangezien de aanleg en het gebruik van de BPL gebruik betreft dat voor een deel op de referentiedatum nog niet werd verricht en voor het overige in betekenende mate wordt gewijzigd, wordt niet aan art. 19kd, eerste lid, aanhef en onder a, Nbw 1998 (oud) voldaan.28 Dit verbaast – gelet op het voorgaande – niet. &#13;
Vervolgens overweegt de Afdeling echter dat evenmin aan art. 19kd, eerste lid, aanhef en onder b, Nbw 1998 (oud) wordt voldaan. Interessant is dat de Afdeling zich op het standpunt stelt dat in dit verband niet een vergelijking moet worden gemaakt tussen de stikstofdepositie in 2004 ener­zijds en die na aanleg en ingebruikname van de BPL in 2015 anderzijds, maar tussen de in 2015 te verwachten stikstofde­positie bij voortzetting van de huidige situatie enerzijds en de in dat jaar te verwachten stikstofdepositie na aanleg en ingebruikname van de BPL anderzijds. De Afdeling komt tot dit oordeel aangezien – anders dan in onderdeel a, waarin de woorden ‘sedertdien per saldo’ erop duiden dat het gaat om de gevolgen sedert de referentiedatum – in onderdeel b het woord ‘sedertdien’ ontbreekt, waardoor er geen verbinding met de referentiedatum wordt gelegd, maar met de aanvang van het gebruik of de wijziging in betekenende mate van het gebruik.29 &#13;
De vraag rijst hoe bovenstaande uitspraak zich verhoudt tot een uitspraak van de Afdeling van 31 maart 2010.30 Uit deze uitspraak volgt namelijk dat bij de beoordeling van een ver­gunningaanvraag ex art. 19d Nbw 1998 voor de uitbreiding/ wijziging van een veehouderij, rekening mag worden ge­houden met de stikstofdepositie waarvoor vóór de referen­tiedatum toestemming is verleend op grond van de Hinder­wet c.q. de Wet milieubeheer. Indien de stikstofdepositie na uitbreiding/wijziging niet meer bedraagt dan de stikstofde­positie waarvoor toestemming is verleend, dan kan voor de uitbreiding/wijziging een 19d-vergunning worden verleend zonder dat een passende beoordeling ex art. 19f Nbw 1998 hoeft te worden opgesteld.31 Gelet op de uitspraak van 25 april 2012 is onduidelijk of aan deze jurisprudentie inzake bestaande rechten betekenis toekomt, indien de uitbreiding/ wijziging van een veehouderij als ‘betekenend’ moet wor­den aangemerkt ex art. 19kd, eerste lid, aanhef en onder b, Nbw 1998. &#13;
Hoe dit ook zij, duidelijk is dat de wetgever er verstandig aan doet het woord ‘sedertdien’ ook een plek te geven in art. 19kd, eerste lid, aanhef en onder b, Nbw 1998.32 Gaat de wetgever hiertoe over, dan kan op grond van art. 19kd zowel een handeling die ‘in betekenende mate’ is gewijzigd als een handeling die ‘niet in betekenende mate’ is gewijzigd door­gang vinden, indien de stikstofdepositie ten gevolge van die handeling kleiner is dan of gelijk is aan de depositie waar­voor vóór de referentiedatum toestemming is verleend. In dat geval hoeft voor die handeling geen vergunning te wor­den verleend (zie hierna) noch een passende beoordeling te worden opgesteld. &#13;
3. Vergunningplichtig of vergunningvrij? &#13;
Opmerkelijk is dat het wetsvoorstel niet tot een wijziging van art. 19d Nbw 1998 strekt.33 Hierdoor heeft de redac­tie van art. 19kd Nbw 1998 mijns inziens niet tot gevolg dat handelingen – die aan de vereisten van art. 19kd voldoen en verder geen significante gevolgen met zich brengen – ver­gunningvrij zijn.34 Art. 19d, eerste lid, Nbw 1998 bepaalt immers dat het verboden is zonder vergunning ‘(…) projec­ten of andere handelingen te realiseren onderscheidenlijk te verrichten die gelet op de instandhoudingsdoelstelling, (…) de kwaliteit van de natuurlijke habitats en de habitats van soorten in een Natura 2000-gebied kunnen verslechteren of een significant verstorend effect kunnen hebben op de soor­ten [onderstreping: RF] waarvoor het gebied is aangewe­zen. (…)’. Enerzijds valt op dat de in art. 19kd Nbw 1998 gebezigde terminologie ‘significante gevolgen als bedoeld in art. 19d, eerste lid, Nbw 1998’ niet in overeenstemming is met de tekst van art. 19d Nbw 1998. Anderzijds volgt uit art. 19d, eerste lid, Nbw 1998 dat projecten of andere han­delingen waardoor de kwaliteit van een Natura 2000-gebied verslechtert – doch niet significant – eveneens vergunning­plichtig zijn. Aangezien veehouderijen in de buurt van Natu­ra 2000-gebieden veelal tot een verslechtering van de kwa­liteit van het Natura 2000-gebied leiden, is niet uitgesloten dat voor de uitbreiding/wijziging van deze veehouderijen de vergunningplicht overeind blijft. Art. 19kd Nbw 1998 lijkt dan ook aan zijn doel voorbij te schieten. &#13;
In dit verband valt tevens op dat in art. 19kd Nbw 1998 niet meer naar de aanschrijvingsbevoegdheid van art. 19c Nbw 1998 wordt verwezen. Ingevolge art. 19kd, eerste lid, Nbw 1998 (oud) hoeft – kort gezegd – bij besluiten over het toe­passen van voornoemde aanschrijvingsbevoegdheid geen re­kening te worden gehouden met de gevolgen van stikstofde­positie. Doordat in art. 19kd Nbw 1998 niet meer naar art. 19c wordt verwezen, staat niets eraan in de weg bij de toe­passing van art. 19c Nbw 1998 wèl met de gevolgen van stikstofdepositie rekening te houden. Terwijl in art. 19ke Nbw 1998 juist een specifiek op stikstofdepositie van toe­passing zijnde aanschrijvingsbevoegdheid is neergelegd. Aangezien in de bij het wetsvoorstel behorende parlemen­taire geschiedenis niet nader op deze wijziging wordt inge­gaan, blijft het gissen naar de achterliggende reden. Ik acht niet uitgesloten dat dit een omissie betreft. &#13;
4. Plantoets ex art. 19j Nbw 1998 &#13;
In tegenstelling tot het voorgaande is in art. 19kd, eerste lid, Nbw 1998 wèl een verwijzing opgenomen naar het bepaal­de in art. 19j, lid 2, Nbw 1998. In art. 19kd, eerste lid, Nbw 1998 (oud) ontbreekt een verwijzing naar deze bepaling.35 De Voorzitter van de Afdeling oordeelt dan ook steevast dat er geen aanknopingspunten zijn voor het oordeel dat het be­paalde in art. 19kd (oud) ook van toepassing moet worden geacht op besluiten tot het vaststellen van een plan als be­doeld in art. 19j Nbw 1998.36 Uit de Memorie van Toelich­ting bij het wetsvoorstel volgt dat aanvankelijk is verzuimd het bepaalde in art. 19kd (oud) ook van toepassing te ver­klaren op plannen, omdat bij de totstandkoming van de Cri­sis- en herstelwet de nadruk lag op projecten. Aangezien de praktijk echter laat zien dat voor plannen een met projecten vergelijkbare problematiek speelt, is er thans alsnog voor gekozen de stikstofregeling ook op plannen van toepassing te verklaren.37 &#13;
Uit de redactie van art. 19kd, eerste lid, lijkt te volgen dat enkel met de ontwikkelingen die een plan mogelijk maakt rekening moet worden gehouden, niet met hetgeen reeds op grond van een voorafgaand plan is toegestaan.38 De vraag rijst hoe dit zich verhoudt tot een uitspraak van de Afdeling van 7 september 2011.39 In deze uitspraak stond het door de gemeenteraad van Haaren vastgestelde bestemmingsplan ‘Buitengebied’ centraal. Het plan voorziet onder meer in de uitbreiding van bouwvlakken bij recht voor drie intensie­ve veehouderijen. Verder bevat een aantal artikelen van het plan wijzigingsbevoegdheden voor de vergroting van grond­gebonden en intensieve veehouderijen tot drie hectare.40 De Afdeling oordeelt onder meer dat de vraag, of de in het plan voorziene uitbreidingsmogelijkheden voor bestaande grond­gebonden en intensieve veehouderijen significante gevolgen kunnen hebben voor een Natura 2000-gebied als bedoeld in art. 19j Nbw 1998, niet kan worden beantwoord zonder daarbij de gevolgen van de algehele omvang van deze vee­houderijen voor die gebieden te betrekken, afgezet tegen de instandhoudingsdoelstellingen van die gebieden. Aangezien de voor het plan verrichte voortoets was beperkt tot de uit­breidingsmogelijkheden waarin het plan voorziet, was de Afdeling van mening dat deze voortoets onvolledig is.41 &#13;
Onduidelijk is hoe deze uitspraak zich verhoudt tot voor­noemde uitspraak van 31 maart 2010. In deze uitspraak oor­deelde de Afdeling dat de aanvraag van een vergunning ex art. 19d Nbw 1998 voor de wijziging of uitbreiding van een bestaande intensieve veehouderij, waarvoor nog niet eerder een vergunning op grond van de Nbw 1998 is verleend, niet alleen betrekking heeft op de wijziging of uitbreiding van het bedrijf, maar op de exploitatie van het gehele bedrijf na wijziging of uitbreiding.42 &#13;
Tot zover lopen beide uitspraken niet uiteen. De Afdeling vervolgt echter met de constatering dat art. 19f Nbw 1998, op grond waarvan moet worden beoordeeld of voor de ver­lening van de vergunning al dan niet een passende beoorde­ling moet worden gemaakt (de zogenoemde voortoets), uit­sluitend betrekking heeft op de aanvraag voor zover deze ziet op een project als bedoeld in art. 6, derde en vierde lid, &#13;
plicht van art. 19d Nbw 1998 niet geldt, zie: Kamerstukken II 2011/12, 33 135, nr. 3, p. 25. Opmerking verdient dat op voornoemde pagina staat: ‘Onduidelijkheid bestaat over de vraag of er al dan niet nog een vergunningplicht geldt voor projecten die voldoen aan de vereisten van artikel 19kd, en verder significante gevolgen met zich brengen [onderstre­ping: RF]. Zoals ook kan worden geconcludeerd uit de par­lementaire geschiedenis, geldt dan geen vergunningplicht’. Mij dunkt dat de onderstreepte zinsnede zou moeten zijn: en verder geen significante gevolgen met zich brengen. &#13;
Hrl.43 Anders gezegd: art. 19f Nbw 1998 heeft enkel betrek­king op de uitbreiding/wijziging van de veehouderij (afzon­derlijk of in combinatie met andere plannen of projecten), niet op het reeds bestaande gebruik (dit is namelijk geen project, maar een andere handeling). Opvallend is dan ook dat de Afdeling in bovenstaande uitspraak van 7 september 2011 oordeelt dat de voor het plan opgestelde voortoets ten onrechte is beperkt tot de uitbreidingsmogelijkheden waarin het plan voorziet. De uitspraak van 31 maart 2010 laat zich verklaren doordat ingevolge art. 19f Nbw 1998 alleen voor projecten een passende beoordeling moet worden opgesteld, niet voor andere handelingen. In art. 19j, lid 2, Nbw 1998, waarin de verplichting van een passende beoordeling voor plannen is neergelegd, wordt echter simpelweg gesproken over plannen en het plan. Naar mijn gevoel laat het hier­boven geconstateerde verschil tussen beide uitspraken zich hierdoor verklaren. &#13;
Gelet op deze uitspraak kan worden betwijfeld of art. 19kd ‘Afdeling-proof’ is.44 In deze bepaling wordt er immers van­uit gegaan dat, indien de wijziging van een plan of een ge­heel nieuw plan niet of per saldo niet leidt tot een toename van stikstofdepositie, is uitgesloten dat het plan significante gevolgen heeft voor een Natura 2000-gebied. Het gaat hier­bij dus enkel om de eventuele gevolgen van een wijziging ten opzichte van de voorgaande situatie. Opmerking ver­dient overigens dat ingevolge art. 19j, lid 5, Nbw 1998 voor een plan geen passende beoordeling hoeft te worden opge­steld, indien het plan een herhaling of voortzetting is van een plan of project ten aanzien waarvan reeds eerder een passende beoordeling is gemaakt, voor zover de passende beoordeling redelijkerwijs geen nieuwe gegevens en inzich­ten kan opleveren omtrent de significante gevolgen van dat plan. Naar ik aanneem zal echter in het merendeel van de gevallen voor de voorganger van het betreffende plan geen passende beoordeling zijn opgesteld, waardoor gelet op bo­venstaande uitspraak ook een conserverend plan in zijn ge­heel op eventuele gevolgen voor een Natura 2000-gebied moet worden beoordeeld.45 &#13;
5. Voorwaarden met betrekking tot saldering &#13;
Uit de Memorie van Toelichting bij het wetsvoorstel volgt dat voor de toepassing van art. 19kd Nbw 1998 van belang is dat is verzekerd dat op geen enkel voor stikstof gevoelig habitattype of habitat van soorten een toename van deposi­tie plaatsvindt.46 &#13;
Dit sluit aan bij de jurisprudentie van de Afdeling over sal­dering in het kader van de verlening van een vergunning ex art. 12 Natuurbeschermingswet (oud) c.q. art. 8.1 Wet mili­eubeheer (oud).47 Uit deze jurisprudentie volgt dat voor sal­dering van belang is dat: &#13;
––gesaldeerd wordt met door een veehouder zelfstandig verworven depositierechten;48 &#13;
––de verworven depositierechten betrekking moeten hebben op hetzelfde Natura 2000-gebied;49 en &#13;
––in beginsel op geen enkel punt in het Natura 2000-ge­bied de stikstofdepositie toeneemt.50 &#13;
In dit verband kan tevens worden gewezen op het advies van de Raad van State, waarin de Raad zich op het standpunt heeft gesteld dat in ieder geval als randvoorwaarden gelden dat saldering slechts plaats heeft ten aanzien van een en het­zelfde Natura 2000-gebied en een en dezelfde instandhou­dingsdoelstelling.51 &#13;
Uit een uitspraak van de Afdeling van 16 maart 2011 volgt overigens dat ook indien art. 19kd Nbw 1998 toepassing mist met saldering rekening kan worden gehouden.52 In casu &#13;
was door het college van Gedeputeerde Staten van Noord- Brabant een art. 19d-vergunning verleend voor de uitbrei­ding van een veehouderij. Het college heeft de vergunning verleend aangezien de toename van ammoniakdepositie die deze uitbreiding tot gevolg heeft, kan worden gesaldeerd met de depositieafname die het gevolg is van de beëindiging van een in de nabijheid gelegen veehouderij. De Afdeling is van mening dat er een dusdanige directe samenhang bestaat tussen de uitbreiding enerzijds en de beëindiging ander­zijds, dat de beëindiging als mitigerende maatregel kan wor­den aangemerkt.53 Aangezien mitigerende maatregelen kun­nen worden betrokken bij een passende beoordeling, heeft het college bij het bestreden besluit de gevolgen van de be­ëindiging van de andere veehouderij mogen betrekken, al­dus de Afdeling.54 &#13;
6. Is art. 19kd in overeenstemming met art. 6 Habitatrichtlijn?55 &#13;
De vraag dringt zich op of het aan art. 19kd Nbw 1998 ten grondslag liggende uitgangspunt dat – voor handelingen die voldoen aan de vereisten van art. 19kd, en verder geen signi­ficante gevolgen met zich brengen – geen vergunningplicht geldt, in overeenstemming is met art. 6, lid 3, Hrl.56 Aan­gezien er volgens de regering geen verschil is in toepassing van art. 19kd voor projecten en plannen, beperk ik mij hier­na tot projecten.57 &#13;
6.1 Art. 19kd, eerste lid, aanhef en onder a, Nbw 1998 &#13;
Te beginnen met het bepaalde in art. 19kd, eerste lid, aan­hef en onder a, Nbw 1998. Deze bepaling is mijns inziens niet in strijd met het bepaalde in art. 6, lid 3, Hrl. Althans, voor zover het een handeling betreft waarvoor vóór de in art. 19kd, lid 3, Nbw 1998 neergelegde referentiedatum toe­stemming is verleend ingevolge de Wet milieubeheer dan wel de Hinderwet en de handeling conform deze toestem­ming wordt verricht. In dat geval kan de handeling name­lijk als bestaand gebruik worden aangemerkt. Aangezien be­staand gebruik als een andere handeling kwalificeert en niet als een project,58 is het mogelijk bestaand gebruik van de vergunningplicht en de ‘passende beoordelingsplicht’ vrij te stellen. Ingevolge art. 6, lid 3, Hrl hoeven immers enkel pro­jecten passend te worden beoordeeld. &#13;
6.2 Art. 19kd, eerste lid, aanhef en onder b, Nbw 1998 &#13;
Dan art. 19kd, eerste lid, aanhef en onder b, Nbw 1998. Ten­einde een antwoord te vinden op de vraag of deze bepa­ling in overeenstemming is met art. 6, lid 3, Hrl neem ik het voorbeeld van de oprichting respectievelijk uitbreiding van een veehouderij. Hierbij ga ik er vanuit dat de wetgever, ge­let op de in paragraaf 2.3 besproken uitspraak van 25 april jl., in art. 19kd, eerste lid, aanhef en onder b, Nbw 1998 het woord ‘sedertdien’ toevoegt. &#13;
De oprichting van een veehouderij na de referentiedatum kwalificeert als een project. Indien deze oprichting signifi­cante gevolgen kan hebben voor een Natura 2000-gebied moet in beginsel een passende beoordeling worden ver­richt. Gebleken is echter dat volgens de Afdeling een pas­sende beoordeling achterwege kan blijven als de stikstofde­positie niet toeneemt. Ervan uitgaande dat de oprichting van een veehouderij altijd tot een toename aan stikstofdepositie leidt, kunnen significante gevolgen niet bij voorbaat worden uitgesloten en moet een passende beoordeling worden ver­richt. Uit art. 19kd, eerste lid, aanhef en onder b, Nbw 1998 volgt echter dat een passende beoordeling achterwege kan blijven als deze toename kan worden gesaldeerd met een af­name aan stikstofdepositie. Bijvoorbeeld doordat een ande­re in de nabijheid gelegen veehouderij stopt en de veehou­der de rechten van deze veehouderij overneemt. Deze wijze van salderen wordt door de Afdeling externe saldering ge­noemd.59 &#13;
Het is echter de vraag of het bepaalde in art. 19kd, eerste lid, aanhef en onder b, Nbw 1998 in overeenstemming is met art. 6, lid 3, Hrl. Mijns inziens is, in het geval extern wordt gesaldeerd, een passende beoordeling vereist om vast te kunnen stellen of een toename kan worden weggestreept te­gen een afname. Niet ondenkbaar is immers dat de stikstof­depositie van het bedrijf dat stopt op een andere plek in het Natura 2000-gebied terecht komt, dan de stikstofdepositie van de op te richten veehouderij. Stel nu dat de stikstofdepo­sitie toeneemt op een plek waar voor stikstof gevoelige habi­tats voorkomen, terwijl op de plek waar de stikstofdepositie afneemt geen voor stikstof gevoelige habitats voorkomen. In dat geval is aannemelijk dat de staat van instandhouding van het Natura 2000-gebied verslechtert en de oprichting van de veehouderij significante gevolgen kan hebben voor het Natura 2000-gebied. Het antwoord op bovenstaande vraag luidt dan ook ontkennend. In art. 19kd, eerste lid, aanhef en onder b, Nbw 1998 wordt er immers vanuit gegaan dat een derge­lijke handeling per definitie geen significante gevolgen heeft voor een Natura 2000-gebied en deze derhalve – voor wat de depositie van stikstof betreft – van de vergunningplicht van art. 19d, eerste lid, Nbw 1998 en de ‘passende beoorde­lingsplicht’ is vrijgesteld. &#13;
Het voorgaande geldt mutatis mutandis indien een veehou­derij na de referentiedatum wordt uitgebreid en hierdoor de stikstofdepositie toeneemt. In het geval van de wijziging of uitbreiding van een veehouderij zou echter ook gebruik kun­nen worden gemaakt van interne saldering in plaats van ex­terne saldering. Een voorbeeld: een veehouder wenst zijn bedrijf uit te breiden met 500 vleesvarkens. Buiten kijf staat dat deze 500 extra varkens tot een toename aan stikstofde­positie leiden. Stel nu dat de veehouder tegelijkertijd besluit gecombineerde luchtwassers in zijn stallen te installeren. Door de luchtwassers vermindert de stikstofdepositie vanuit de stallen aanzienlijk, waardoor voornoemde toename vol­ledig wordt weggenomen. Aannemelijk is dat de depositie van het bedrijf na uitbreiding op dezelfde locatie in het Na­tura 2000-gebied terecht zal komen als voor de uitbreiding, de locatie van het bedrijf wijzigt immers niet.60 Indien de stikstofdepositie na uitbreiding kleiner is dan of gelijk is aan de depositie waarvoor vóór de referentiedatum een toestem­ming op grond van de Wet milieubeheer dan wel de Hinder­wet is verleend, kan mijns inziens op grond van objectieve gegevens worden uitgesloten dat de uitbreiding significante gevolgen heeft voor een Natura 2000-gebied. Een passende beoordeling kan dan achterwege blijven.61 &#13;
Niet uitgesloten is echter dat interne saldering als een mi­tigerende maatregel moet worden aangemerkt. Met mitige­rende maatregelen mag echter pas in het kader van een pas­sende beoordeling rekening worden gehouden, niet in het kader van een voortoets.62 Uit een richtsnoer van de Euro­pese Commissie volgt dat mitigerende maatregelen zijn ge­richt op het zo veel mogelijk beperken of zelfs geheel neu­traliseren van de significante gevolgen voor een gebied, die kunnen ontstaan als gevolg van de uitvoering van een plan of project. Dergelijke maatregelen maken integraal deel uit van de specificaties van een plan of project, aldus de Com­missie.63 Voor de vraag of een maatregel als mitigatie moet worden aangemerkt lijkt dus bepalend of de maatregel on­derdeel uitmaakt van het project. Naar mijn gevoel is dit het geval als de maatregel functioneel is verbonden met de re­alisatie van het project.64 Het installeren van luchtwassers teneinde de stikstofdepositie die het gevolg is van de uitbrei­ding van een veehouderij ongedaan te maken lijkt mij een maatregel die functioneel verbonden is met de uitbreiding van een veehouderij, ergo een mitigerende maatregel. Gelet op de jurisprudentie zou hier dan ook enkel in het kader van een passende beoordeling rekening mee kunnen worden ge­houden. &#13;
Gebleken is echter dat art. 19kd, eerste lid, aanhef en on­der b, Nbw 1998 bepaalt dat de gevolgen van de uitbreiding of wijziging van een veehouderij als niet-significant moeten worden aangemerkt indien, door toedoen van samenhangen­de maatregelen (lees: interne saldering), de stikstofdepositie op voor stikstof gevoelige habitats niet toeneemt. In dat ge­val hoeft er dus, voor zover het de gevolgen van stikstofde­positie betreft, geen passende beoordeling te worden opge­steld. De vraag dringt zich op of art. 19kd wat dat betreft in overeenstemming is met art. 6, lid 3, Hrl. Het antwoord luidt in principe bevestigend. Uit art. 6, lid 3, Hrl volgt immers niet dat pas in het kader van een passende beoordeling met mitigerende maatregelen rekening mag worden gehouden. Feit is echter dat dit standpunt wel in een richtsnoer van de Europese Commissie is terug te vinden.65 &#13;
Hoewel ik in principe met de Afdeling en de Commissie van mening ben dat in het kader van een voortoets geen reke­ning mag worden gehouden met mitigerende maatregelen, lijkt mij dat in het geval van interne saldering de soep niet zo heet moet worden gegeten als ze wordt opgediend. In het geval van interne saldering kan namelijk – aan de hand van de in de Bijlage bij de Regeling ammoniak en veehoude­rij opgenomen maximale emissiewaarden per huisvestings­systeem – vrij gemakkelijk worden vastgesteld of de uitbrei­ding van een veehouderij al dan niet tot een toename aan ammoniakemissie leidt en of significante gevolgen al dan niet kunnen worden uitgesloten. Dat is mijns inziens anders als het bijvoorbeeld om de aanleg van een weg of een woon­wijk gaat. In dat geval is het lastiger om te bepalen wat de gevolgen van deze ontwikkeling voor een bepaalde habitat of soort kunnen zijn en hoe kan worden bereikt dat deze ge­volgen worden voorkomen. Een passende beoordeling lijkt me dan onontbeerlijk. &#13;
­Concluderend kan worden gesteld dat art. 19kd, eerste lid, aanhef en onder b, Nbw 1998 in strijd is met art. 6, lid 3, Hrl, voor zover gebruik wordt gemaakt van externe salde­ring om te voorkomen dat de uitbreiding of wijziging van een veehouderij tot significante gevolgen voor een Natura 2000-gebied leidt. Aangezien het in dat geval mijns inziens onmogelijk is zonder passende beoordeling te bepalen of een dergelijke handeling nergens in het Natura 2000-gebied tot significante gevolgen leidt. &#13;
7. Art. 19kd in relatie tot het ontwerp Wet natuur66 &#13;
Art. 19kd Nbw 1998 zal overigens naar alle waarschijnlijk­heid geen lang leven beschoren zijn. Uit de ontwerp-Memo­rie van Toelichting bij het ontwerp van de Wet natuur volgt namelijk dat het voornemen bestaat art. 19kd Nbw 1998 een plaats te geven in een op grond van art. 2.9, lid 3, ontwerp- Wet natuur op te stellen ministeriële regeling.67 Art. 2.9, lid 3, ontwerp-Wet natuur bepaalt dat bij ministeriële regeling categorieën van gevolgen van een plan of project kunnen worden aangewezen die, indien aan bij die regeling gestelde regels wordt voldaan, niet onder ‘significante gevolgen’ als bedoeld in art. 2.7, eerste en tweede lid, ontwerp-Wet natuur worden begrepen.68 De vraag rijst of een belangrijke rege­ling als de ‘stikstofregeling’ wel in een ministeriële regeling thuis hoort. Naar mijn gevoel luidt het antwoord ontken­nend, aangezien de ‘stikstofregeling’ – het eindrapport van de Commissie Wetgevingsvraagstukken indachtig69 – als een structureel element van de natuurbeschermingswetge­ving moet worden aangemerkt, waarvoor in de wet zelf een regeling moet worden opgenomen. Door de stikstofregeling worden immers de gevolgen van een handeling bij voorbaat als niet-significant aangemerkt, voor zover de handeling aan de criteria van art. 19kd Nbw 1998 voldoet. Gebleken is echter dat juist door een overmaat aan stikstofdeposi­tie de staat van instandhouding van een groot aantal Natu­ra 2000-gebieden (zeer) ongunstig is. Gelet hierop hoort een dergelijke ver strekkende regeling mijns inziens niet in een ministeriële regeling thuis, maar in een wet in formele zin. &#13;
8. Voorstel voor wijziging van art. 19kd Nbw 1998 &#13;
Los van de vraag of art. 19kd Nbw 1998 in een wet in for­mele zin of in een ministeriële regeling thuishoort, rijst de vraag of het artikel voldoende duidelijk is. Anders gezegd: biedt art. 19kd Nbw 1998 de burger c.q. het bestuursorgaan voldoende handvatten om te bepalen of een handeling aan de in het artikel genoemde vereisten voldoet en zodoende – voor zover het de gevolgen van de handeling voor wat be­treft stikstofdepositie betreft – vergunningvrij is? Mijns in­ziens kan dit ten zeerste worden betwijfeld. Zoals hiervoor uiteengezet lijkt het mij, in ieder geval in het geval van ex­terne saldering, onmogelijk om zonder passende beoorde­ling objectief vast te stellen of aan de toepassingsvoorwaar­den van art. 19kd Nbw 1998 wordt voldaan. De Afdeling heeft hier ook aandacht aan besteed in eerder genoemde uit­spraak van 7 september 2011. Nadat de Afdeling had ge­oordeeld dat uit de redactie van art. 19kd Nbw 1998 (oud) niet kan worden afgeleid dat, indien aan het bepaalde in art. 19kd, eerste lid, (oud) wordt voldaan, de vergunning­plicht van art. 19d niet van toepassing is, oordeelde de Afde­ling als volgt: ‘In dit verband is ook van belang dat het aan­nemen van een uitzondering op de vergunningplicht, zoals deze voortvloeit uit artikel 19d tot rechtsonzekerheid [on­derstreping: RF] kan leiden, nu niet zonder voorafgaand on­derzoek objectief kan worden vastgesteld of aan de toepas­singsvoorwaarden van artikel 19kd Nbw 1998 is voldaan en derhalve geen Nbw-vergunning zou behoeven te worden aangevraagd’.70 &#13;
Gelet hierop verdient het aanbeveling om het voornemen om de gevolgen van een handeling voor wat betreft stikstofde­positie vrij te stellen van de vergunningplicht, te laten varen. In plaats daarvan zou moeten worden gekozen voor een op stikstofdepositie toegespitst vergunningstelsel. Hoewel de initiatiefnemer dan altijd een vergunning zal moeten aanvra­gen, doet deze oplossing mijns inziens het meest recht aan het feit dat de staat van instandhouding van de meeste Natu­ra 2000-gebieden zeer slecht is door een overmaat aan stik­stofdepositie. &#13;
Het voorgaande indachtig verdient het aanbeveling een met onderstaande bepaling overeenkomend artikel in de Wet na­tuur op te nemen: &#13;
Artikel 2.9 &#13;
1. Indien een plan of project als bedoeld in artikel 2.7, eerste en tweede lid, significante gevolgen kan hebben voor een Natura 2000-gebied door het veroorzaken van stikstofdepositie kan het bestuursorgaan, bij het maken van een passende beoordeling als bedoeld in artikel 2.8, eerste lid, rekening houden met de door een initiatiefnemer zelfstandig verworven stikstofde­positierechten; &#13;
2. Voor de toepassing van het eerste lid worden enkel depositierechten die betrekking hebben op hetzelfde Natura 2000-gebied in beschouwing genomen; &#13;
3. Een plan als bedoeld in het eerste lid kan worden vast­gesteld onderscheidenlijk voor een project als bedoeld in het eerste lid kan een vergunning worden verleend indien is verzekerd dat ten gevolge van het plan of project de stikstofdepositie op voor stikstof gevoelige habitats nergens in het betreffende Natura 2000-ge­bied toeneemt;71 &#13;
4. Indien de som van de door een project als bedoeld in artikel 2.7, tweede lid, veroorzaakte stikstofdepositie niet groter is dan de stikstofdepositie waarvoor voor de referentiedatum toestemming is verleend op grond van de Wet milieubeheer dan wel de daaraan vooraf­gaande Hinderwet, kan voor het project een vergun­ning worden verleend zonder dat bij het maken van een passende beoordeling als bedoeld in artikel 2.8, eerste lid, het aspect stikstofdepositie wordt betrok­ken; &#13;
5. Onder ‘referentiedatum’ als bedoeld in het vierde lid wordt verstaan: &#13;
a.voor gebieden ter uitvoering van richtlijn 92/43/ EEG: &#13;
1°. 7 december 2004, of &#13;
2°. de datum waarop het desbetreffende gebied door de Europese Commissie tot een gebied van communautair belang is verklaard ter uitvoering van artikel 4, tweede lid, van richtlijn 92/43/EEG, voor zover die verklaring plaatsvindt na 7 decem­ber 2004; &#13;
b.voor gebieden ter uitvoering van richtlijn 79/409/EEG: &#13;
1°. 10 juni 1994, of &#13;
2°. de datum waarop het desbetreffende gebied is aangewezen ter uitvoering van richtlijn 79/409/ EEG, voor zover die aanwijzing plaatsvindt na 10 juni 1994; &#13;
6. Onder ‘voor stikstof gevoelige habitats in een Natura 2000-gebied’ wordt voor de toepassing van dit artikel verstaan: voor stikstof gevoelige natuurlijke habitats en habitats van soorten in een Natura 2000-gebied ten aanzien waarvan op grond van artikel 6, tweede lid, van richtlijn 92/43/EEG een verplichting geldt tot het treffen van instandhoudingsmaatregelen. &#13;
9. Integrale beoordeling &#13;
Opmerking verdient dat de negatieve gevolgen van een plan of project voor een Natura 2000-gebied veelal niet beperkt zullen blijven tot stikstofdepositie. Doordat op stikstof een specifieke regeling van toepassing is, worden de relevante elementen van een plan of project niet integraal en in onder­linge samenhang beoordeeld. In het kader van de totstand­koming van de Crisis- en herstelwet is de vraag gerezen of een gesplitste toetsing zich wel verdraagt met art. 6, lid 3, Hrl. De Raad van State heeft zich in zijn advies met betrek­king tot de Crisis- en herstelwet op het standpunt gesteld dat in art. 6, lid 3, Hrl geen aanknopingspunten kunnen worden gevonden voor een gedifferentieerde benadering van de ef­fecten van een plan of project.72 In navolging van de Raad van State is hier ook door Veltman &amp; Smits en Kaajan op gewezen.73 Naar mijn gevoel komt het door mij voorgestel­de art. 2.9 aan deze bezwaren tegemoet. Immers, anders dan de bedoeling was van het door middel van de Crisis- en her­stelwet ingevoerde art. 19kd Nbw 1998 (oud), blijft in mijn voorstel een plan of project, dat door het veroorzaken van stikstofdepositie significante gevolgen kan hebben voor een Natura 2000-gebied, altijd vergunningplichtig. De meer­waarde van het voorgestelde art. 2.9 is mijns inziens gele­gen in het feit dat het zowel de burger als het bestuursorgaan concrete handvatten biedt om te bepalen of er sprake is van een per saldo gelijk blijven van de stikstofdepositie op een Natura 2000-gebied. &#13;
10. Conclusie &#13;
De in de ondertitel opgeworpen vraag lijkt bevestigend te kunnen worden beantwoord voor wat de wijziging van de in art. 19kd, lid 3, Nbw 1998 neergelegde referentiedatum be­treft. Daarentegen lijkt de vraag ontkennend te moeten wor­den beantwoord voor wat de uit art. 19kd, eerste lid, Nbw 1998 voortvloeiende vrijstelling van de ‘passende beoorde­lingsplicht’ betreft. In ieder geval voor zover gebruik wordt gemaakt van externe saldering om een plan of project door­gang te laten vinden. &#13;
&#13;
&#13;
</content><legacyfootnotes>* Ralph Frins bereidt, als promovendus bij de vaksectie Bestuursrecht van de Radboud Universiteit Nijmegen, een proefschrift voor over ‘mitigatie, compensatie en saldering in het omgevingsrecht’.&#13;
1. Stikstofdepositie wordt veroorzaakt door de emissie van stikstofoxiden (NOx) en ammoniak (NH3) door binnen- en buitenlandse bronnen. Het grootste deel van de depositie komt voor rekening van de landbouw (ongeveer 50 pro­cent). Daarnaast dragen het wegverkeer en de industrie ie­der voor ongeveer 10 procent bij. Zie: G.J.M. Velders e.a., Grootschalige stikstofdepositie in Nederland. Herkomst en ontwikkeling in de tijd, Den Haag/Bilthoven: Planbureau voor de Leefomgeving 2010, p. 11 en 15.&#13;
2. Zie: H.F. van Dobben en A. van Hinsberg, Overzicht van kritische depositiewaarden voor stikstof, toegepast op habitattypen en Natura 2000-gebieden, Wageningen: Alt­erra2008, p. 11-12; raadpleegbaar via: http://www2.alterra.wur.nl/Webdocs/PDFFiles/Alterrarapporten/AlterraRap­port1654.pdf.&#13;
3. Planbureau voor de Leefomgeving, Balans van de leef­omgeving 2010, Den Haag/Bilthoven: Planbureau voor de Leefomgeving 2010, p. 170; raadpleegbaar via: http://www.rivm.nl/bibliotheek/rapporten/500206001.pdf.&#13;
4. Zie: http://www.pbl.nl/publicaties/2010/Minder-neerslag-van-stikstof-dan-eerder-gedacht.&#13;
5. Hoofdstuk III, Titel 2, § 2a (Nadere regels met betrekking tot stikstofdepositie). Deze paragraaf voorziet enerzijds in een wettelijke basis voor saldering en anderzijds in een wettelijke basis voor een programmatische aanpak stikstof (PAS). De PAS blijft in deze bijdrage verder buiten beschouwing. Zie daarover o.a. J.M.I.J. Zijlmans, ‘Past de PAS in het door artikel 6 Habitatrichtlijn voorgeschreven beschermingsregime voor Natura 2000-gebieden?’, JFf 2011, p. 247-259.&#13;
6. Richtlijn nr. 92/43/EEG van de Raad van 21 mei 1992 inzake de instandhouding van de natuurlijke habitats en de wilde flora en fauna (PbEG 1992, L 206/7).&#13;
7. Voluit: Wijziging van de Crisis- en herstelwet en diverse andere wetten in verband met het permanent maken van de Crisis- en herstelwet en het aanbrengen van enkele verbeteringen op het terrein van het omgevingsrecht. Zie: Kamerstukken II 2011/12, 33 135, nr. 1.&#13;
8. Opmerking verdient dat de parlementaire geschiedenis niet eenduidig is, maar in het bijzonder uit de Memorie van Antwoord (Kamerstukken I 2009/10, 32 127, C, p. 42) kan voornoemde bedoeling worden afgeleid. Vgl. A.A. Freriks, ‘Art. 19kd Natuurbeschermingswet 1998: vergunning­plicht, of toch niet?’, Agr.r. 2010, p. 315. &#13;
9. De tekst van art. 19kd, eerste lid, Nbw 1998 luidt, voor zover hier van belang, als volgt: ‘Bij besluiten over het toe­passen van artikel 19c en het verlenen van een vergunning als bedoeld in artikel 19d, eerste lid, betrekt het bevoegd gezag niet de gevolgen die een handeling kan hebben door het veroorzaken van stikstofdepositie op voor stikstof ge­voelige habitats in een Natura 2000-gebied in de volgende gevallen: (…)’. &#13;
10. ABRvS 7 september 2011, nr. 201003301/1/R2, BR 2011/190, m.nt. Woldendorp, M en R 2012/13 (afl. 01), m.nt. Kaajan, TBR 2011/183, m.nt. Frins. Zie hierover ook: H.J.M. Wingens, ‘Vergunningverlening op grond van art. 19kd van de Natuurbeschermingswet 1998: recente ontwikkelingen’, Agr.r. 2011, p. 354-358. &#13;
11. Ingevolge art. 19kd, lid 4, Nbw 1998 wordt onder ‘voor stikstof gevoelige habitats in een Natura 2000-gebied’ verstaan: voor stikstof gevoelige natuurlijke habitats en habitats van soorten in een Natura 2000-gebied ten aanzien waarvan op grond van artikel 6, eerste lid, van de Habitatrichtlijn een verplichting geldt tot het treffen van instandhoudingsmaatregelen. Het wetsvoorstel strekt er overigens toe ‘art. 6, eerste lid, Hrl’ te vervangen door ‘artikel 6, tweede lid, Hrl’. &#13;
12. ABRvS 7 september 2011, nr. 201003301/1/R2, r.o. 2.6.2. &#13;
13. Kamerstukken II 2011/12, 33 135, nr. 2. Art. 2.1.2, onder­deel D, betreft de wijziging van art. 19kd Nbw 1998. &#13;
14. De tekst van art. 19kd, lid 3, Nbw 1998 (oud) luidt: ‘Onder «referentiedatum» als bedoeld in het eerste lid wordt ver­staan: a.7 december 2004, of b.de datum waarop het desbetreffende gebied is aange­wezen ter uitvoering van richtlijn 79/409/EEG dan wel, ingeval dit eerder is, de datum waarop het desbetreffende gebied door de Europese Commissie tot een gebied van communautair belang is verklaard ter uitvoering van arti­kel 4, tweede lid, van richtlijn 92/43/EEG, voor zover die &#13;
aanwijzing, onderscheidenlijk verklaring plaatsvindt na 7 december 2004’. &#13;
15. ABRvS 7 september 2011, nr. 201003301/1/R2, r.o. 2.8.2. &#13;
16. In Nederland betreft dit een twintigtal gebieden. Zie voor een overzicht van de data waarop de verschillende Vrl-gebieden zijn aangewezen: Bijlage 1 bij I. Salverda en P. Chardon, Ramsar Conventie in Nederland. Meerwaarde voor beleid en beheer, Bilthoven: Milieu- en Natuur­planbureau 2006, http://www.rivm.nl/bibliotheek/rappor­ten/408763016.pdf. &#13;
17. Vgl. C.W. Backes e.a., Natura 2000 in Nederland. Juridi­sche ruimte, natuurdoelen en beheerplanprocessen, Den Haag: Planbureau voor de leefomgeving 2011, p. 67. &#13;
18. Anders dan het geval is bij de toetsing van een project/han­deling aan de luchtkwaliteitseisen op grond van art. 5.16 Wet milieubeheer (ingevolge art. 5.16, eerste lid, aanhef en onder c, Wet milieubeheer juncto art. 2, eerste lid, Besluit niet in betekenende mate bijdragen (luchtkwaliteitseisen) kan voor een project toestemming worden verleend, indien als gevolg van dat project de toename van de concentraties PM10 en/of NO2 minder bedraagt dan 3%), wordt in het kader van art. 19kd Nbw 1998 niet met een vast percentage gewerkt om te bepalen of de wijziging van een handeling als ‘niet in betekenende mate’ kan worden aangemerkt. Aannemelijk is overigens dat het hanteren van een vast percentage in strijd zou zijn met de Habitatrichtlijn. Inte­ressant in dit verband is de uitspraak ABRvS 4 mei 2011, nr. 200901310/1/R2 en 200901311/1/R2, BR 2011/161, m.nt. Woldendorp, Gst. 2011/67, m.nt. Kole, JM 2011/72, m.nt. Zijlmans, M en R 2011/147 (afl. 07), m.nt. Verschuu­ren, i.h.b. r.o. 2.7.6. Uit deze uitspraak volgt – kort gezegd – dat een vaste getalsmatige grens zonder nadere onder­bouwing niet volstaat voor het vaststellen van significante effecten op instandhoudingsdoelstellingen van kwalifice­rende habitats en soorten. &#13;
19. Behoudens indien dat gebruik een project is dat niet direct verband houdt met of nodig is voor het beheer van een Natura 2000-gebied maar dat afzonderlijk of in combinatie met andere projecten of plannen significante gevolgen kan hebben voor het desbetreffende Natura 2000-gebied, aldus art. 19d, lid 3, Nbw 1998 (oud). &#13;
20. Kamerstukken II 2006/07, 31 038, nr. 3, p. 10. &#13;
21. ABRvS 18 mei 2011, nr. 200903577/1/R2, BR 2011/162, m.nt. Woldendorp. &#13;
22. ABRvS 1 december 2010, nr. 200905542/1/R2, BR 2011/23, m.nt. Woldendorp, JM 2011/10, m.nt. Zijlmans onder JM 2011/11, M en R 2011/83 (afl. 04), m.nt. Ver­schuuren onder M en R 2011/84. &#13;
23. ABRvS 1 december 2010, nr. 200905542/1/R2, r.o. 2.6. &#13;
24. ABRvS 1 december 2010, nr. 200905542/1/R2, r.o. 2.2. &#13;
25. ABRvS 1 december 2010, nr. 200905542/1/R2, r.o. 2.7.1. &#13;
26. ABRvS 1 december 2010, nr. 200905542/1/R2, r.o. 2.7.1. &#13;
27. ABRvS 25 april 2012, nr. 201105573/1/A4 en 201105587/1/A4, JM 2012/83, m.nt. Zijlmans. &#13;
28. ABRvS 25 april 2012, nr. 201105573/1/A4 en 201105587/1/A4, r.o. 2.8.4. &#13;
29. ABRvS 25 april 2012, nr. 201105573/1/A4 en 201105587/1/A4, r.o. 2.8.4. &#13;
30. ABRvS 31 maart 2010, nr. 200903784/1/R2, BR 2010/96, m.nt. Woldendorp, JM 2010/63, m.nt. Zijlmans, M en R 2010/41 (afl. 05), m.nt. Verschuuren, TBR 2010/132, m.nt. Frins. Zie verder o.a. ABRvS 7 september 2011, nr. 201003301/1/R2. Hierover uitgebreid: H.J.M. Wingens, ‘Vergunningverlening op grond van art. 19kd van de Na­tuurbeschermingswet 1998: recente ontwikkelingen’, Agr.r. 2011, p. 354-358. &#13;
31. ABRvS 31 maart 2010, nr. 200903784/1/R2, r.o. 2.5.8. In gelijke zin: ABRvS 7 september 2011, nr. 201003301/1/ R2, r.o. 2.9. &#13;
32. Het nadeel van deze eenvoudige oplossing is dat deze tot gevolg heeft dat ook in het geval van nieuwe activiteiten een vergelijking moet worden gemaakt tussen de situatie na realisatie van de activiteit en de situatie ten tijde van de referentiedatum. Mocht de wetgever dit onwenselijk vinden, dan kan hij er bijvoorbeeld voor kiezen het be­paalde in art. 19kd, eerste lid, over drie in plaats van twee subleden te verdelen, dat wil zeggen: 1º ‘niet (in beteke­nende mate) gewijzigd gebruik’, 2º ‘in betekenende mate gewijzigd gebruik’ en 3º ‘nieuwe activiteiten’. &#13;
33. Uit het advies van de Raad van State met betrekking tot het wetsvoorstel kan worden opgemaakt dat het aanvankelijk de bedoeling was de vergunningplicht van art. 19d Nbw 1998 voor handelingen, die wel tot een verslechtering van een Natura 2000-gebied kunnen leiden, maar de instand­houdingsdoelstellingen van het Natura 2000-gebied zeker niet in gevaar brengen, te vervangen door een aanschrij­vingsbevoegdheid (zie hierover ook: W. Zwier, ‘Concept wetsvoorstel permanent maken Crisis- en herstelwet en quick-wins: Quick loss voor natuurwaarden?’, JFf 2011, p. 123-129). Naar aanleiding van de opmerkingen van de Raad van State over dit voornemen heeft de regering echter besloten deze wijziging van de Nbw 1998 niet langer in het wetsvoorstel op te nemen, maar te bewaren voor het wets­voorstel van de Wet natuur. Zie: Kamerstukken II 2011/12, 33 135, nr. 4, p. 15-16 en 41. &#13;
34. In de Memorie van Toelichting heeft de regering zich wèl op het standpunt gesteld dat in dat geval de vergunning­&#13;
35. Zie hierover: M.M. Kaajan, ‘Einde aan de crisis in de Natuurbeschermingswet?’, TO 2010, p. 40-41. &#13;
36. Zie o.a. Vz. ABRvS 21 december 2010, nr. 200907569/3/ R2, r.o. 2.5.1 en Vz. ABRvS 20 januari 2011, nr. 201010477/2/R1, r.o. 2.4.3. &#13;
37. Kamerstukken II 2011/12, 33 135, nr. 3, p. 7-8. &#13;
38. Zie ook de Memorie van Toelichting bij het wetsvoorstel: ‘Indien de in een plan voorziene activiteiten niet, of per saldo niet leiden tot een toename van stikstofdepositie, is er voor het element stikstof geen passende beoordeling noodzakelijk’; zie: Kamerstukken II 2011/12, 33 135, nr. 3, p. 8. &#13;
39. ABRvS 7 september 2011, nr. 200907076/1/R3, BR 2011/189, m.nt. Woldendorp. &#13;
40. ABRvS 7 september 2011, nr. 200907076/1/R3, r.o. 2.1.4. &#13;
41. ABRvS 7 september 2011, nr. 200907076/1/R3, r.o. 2.1.4.1. &#13;
42. Art. 19d, eerste lid, Nbw 1998 vormt immers zowel een implementatie van art. 6, lid 2, Hrl als van art. 6, leden 3 en 4, Hrl. Vandaar dat het bevoegd gezag een vergunning­aanvraag voor de exploitatie van de gehele intensieve vee­houderij, zoals die plaatsvindt na wijziging of uitbreiding daarvan, dient te beoordelen op grond van de artt. 19e, 19f, 19g en 19h Nbw 1998. Zie: ABRvS 31 maart 2010, nr. 200903784/1/R2, r.o. 2.5.8. &#13;
43. ABRvS 31 maart 2010, nr. 200903784/1/R2, r.o. 2.5.8. &#13;
44. In zijn advies met betrekking tot het wetsvoorstel heeft de Raad van State opgemerkt dat een uitwerking van de voorgestelde regeling voor plannen en de wijze waarop saldering in een plan mag plaatsvinden in de Memorie van Toelichting ontbreekt. Een dergelijke uiteenzetting wordt gemist, mede gelet op de grote diversiteit van de bedoelde plannen, aldus de Raad van State. Zie: Kamerstukken II 2011/12, 33 135, nr. 4, p. 44. &#13;
45. Zie in dit verband ook ABRvS 19 oktober 2011, nr. 200906702/1/R3, r.o. 2.28.3. In casu heeft de gemeen­teraad van Baarle-Nassau zich op het standpunt gesteld dat de in het bestemmingsplan ‘Buitengebied 2008’ opgenomen bouwvlakken voor intensieve veehouderijen weliswaar ruimte bieden voor uitbreiding, maar dat deze bouwvlakken overeenkomen met de bouwvlakken zoals die waren opgenomen in het voorheen geldende plan. De Afdeling overweegt: ‘Nog daargelaten dat de raad ter zitting heeft verklaard dat het plan in een aantal geval­len wel voorziet in uitbreiding van het bouwvlak zoals dat in het voorheen geldende plan was opgenomen, dient de raad bij de vaststelling van een nieuw bestemmingsplan de aanvaardbaarheid daarvan (opnieuw) te bezien, mede in relatie tot de op het moment van vaststelling geldende regelgeving. Uit de enkele omstandigheid dat een deel van de bouwvlakken voor intensieve veehouderijen overeen­stemt met de bouwvlakken die in het voorheen geldende plan reeds waren opgenomen, volgt niet dat het plan op dit punt in overeenstemming is met de Nbw 1998. De raad heeft dan ook ten onrechte niet inzichtelijk gemaakt of voor de in het plan geboden mogelijkheden voor bestaande veehouderijen om uit te breiden een passende beoorde­ling is vereist’. In gelijke zin: ABRvS 11 april 2012, nr. 201003878/1/R3, r.o. 2.18.5. &#13;
46. Kamerstukken II 2011/12, 33 135, nr. 3, p. 7. &#13;
47. Voor een handzaam overzicht van deze jurisprudentie zij verwezen naar Bijlage 2 van de ‘Handreiking beoorde­ling activiteiten die stikstofdepositie veroorzaken op Natura 2000-gebieden’, raadpleegbaar via: http://www. rijksoverheid.nl/documenten-en-publicaties/kamerstuk­ken/2008/11/24/handreiking-beoordeling-activiteiten-die-stikstofdepositie-veroorzaken-op-natura-2000-gebieden. html. &#13;
48. ABRvS 21 mei 2003, nr. 200206469/1, JM 2003/103, m.nt. Van der Meijden. &#13;
49. ABRvS 21 mei 2003, nr. 200206469/1, ABRvS 7 januari 2004, nr. 200206390/1 en 200302136/1, ABRvS 26 okto­ber 2005, nr. 200502831/1 en ABRvS 4 januari 2006, nr. 200500045/1. &#13;
50. ABRvS 29 maart 2006, nr. 200503949/1, JM 2006/77, m.nt. Van der Meijden, M en R 2006/75 (afl. 08), m.nt. Verschuuren, ABRvS 18 juli 2007, nr. 200608061/1 en 200608190/1 en ABRvS 22 oktober 2008, nr. 200709052/1. Zie voor een uitzondering op het uitgangs­punt dat op geen enkel punt een toename van stikstofdepo­sitie mag plaatsvinden: Vz. ABRvS 1 september 2011, nr. 201107992/2/R2. &#13;
51. Kamerstukken II 2011/12, 33 135, nr. 4, p. 44. &#13;
52. ABRvS 16 maart 2011, nr. 200909282/1/R2, Agr.r. 2011/5635, m.nt. Bruil, TBR 2011/84, m.nt. Frins. Zie bijvoorbeeld ook: ABRvS 29 juni 2011, nr. 200908730/1/ R2. &#13;
53. Deze directe samenhang leidt de Afdeling onder meer af uit het feit dat bij de aanvraag voor de vergunning was aan­gegeven dat deze aanvraag verband houdt met de beëindi­ging van de werkzaamheden van de andere veehouderij, alsmede uit het feit dat de emissierechten van de andere veehouderij door middel van een overeenkomst aan de vergunningaanvrager zijn overgedragen; zie: ABRvS 16 maart 2011, nr. 200909282/1/R2, r.o. 2.5. &#13;
54. ABRvS 16 maart 2011, nr. 200909282/1/R2, r.o. 2.5. Overigens heeft de Afdeling recentelijk ook saldering via een depositiebank als mitigerende maatregel aangemerkt, zie: ABRvS 22 februari 2012, nr. 201010623/1/R3, BR 2012/75, m.nt. Woldendorp, TBR 2012/130, m.nt. Frins. &#13;
55. De vraag of art. 19kd Nbw 1998 (oud) in overeenstemming is met de Hrl is reeds eerder in de literatuur aan de orde gesteld, zie o.a.: J. Veltman en G. Smits, ‘De voorgestelde regeling van stikstofdepositie in de Crisis- en herstelwet’, M en R 2009, p. 638-641 en C.W. Backes e.a., Natura 2000 in Nederland. Juridische ruimte, natuurdoelen en beheer­planprocessen, Den Haag: Planbureau voor de leefomge­ving 2011, p. 67-69. &#13;
56. Hierbij ga ik er vanuit dat de wetgever erin slaagt tot een sluitende redactie voor art. 19kd Nbw 1998 te komen. Dat wil zeggen een redactie die ertoe leidt dat handelingen die in overeenstemming zijn met de criteria van art. 19kd en voor het overige geen significante gevolgen hebben voor een Natura 2000-gebied, vergunningvrij zijn. &#13;
57. Kamerstukken II 2011/12, 33 135, nr. 3, p. 8. Overigens blijft ook de vraag of art. 19kd Nbw 1998 in overeenstem­ming is met art. 6, lid 2, Hrl buiten beschouwing. Hierbij ga ik er vanuit dat art. 19ke Nbw 1998 voldoende waarbor­gen biedt – althans theoretisch gezien – om aan art. 6, lid 2, Hrl te voldoen. &#13;
58. ABRvS 31 maart 2010, nr. 200903784/1/R2, r.o. 2.5.1 en 2.5.6. &#13;
59. ABRvS 7 september 2011, nr. 201003301/1/R2, r.o. 2.9. &#13;
 60. Aantekening verdient dat de Afdeling in voornoemde uitspraak van 11 april 2012, nr. 201003878/1/R3, in r.o. 2.18.5 heeft overwogen dat niet op voorhand kan worden uitgesloten dat een verschuiving van de emissiepunten van een intensieve veehouderij significante gevolgen kan heb­ben voor een Natura 2000-gebied. Verschuiving van emis­siepunten kan zich ook in het geval van interne saldering voordoen. Naar mijn gevoel is echter, indien de nieuwe stal in de directe nabijheid van de reeds bestaande stallen wordt opgericht (binnen hetzelfde bouwvlak) en door interne saldering wordt bereikt dat de totale depositie van alle stallen gezamenlijk beneden de vergunde depositie blijft, aannemelijk dat de uitbreiding/wijziging geen significante gevolgen zal hebben voor een Natura 2000-gebied. &#13;
61. Zie in dit verband ook ABRvS 28 maart 2012, nr. 201003118/1/A4. In r.o. 2.6.3 overweegt de Afdeling dat het voor de beoordeling of de ammoniakdepositie in de aangevraagde situatie niet toeneemt ten opzichte van de vergunde situatie vóór de aan te houden referentiedata, niet ter zake doet of de inrichting feitelijk nog in overeenstem­ming met de voor die data vergunde situatie in werking is. Kortom: de vergunde situatie is leidend. &#13;
62. ABRvS 7 mei 2008, nr. 200604924/1, JM 2008/75, m.nt. Zijlmans en Pieters, Gst. 2008/97, m.nt. Kole. &#13;
63. Europese Commissie, Richtsnoeren voor de toepassing van artikel 6, lid 4, van de Habitatrichtlijn (Richtlijn 92/43/ EEG), Brussel: 2007, p. 11. &#13;
64. Zie hierover nader: R.H.W. Frins, ‘Voorkomen is beter dan genezen. Mitigatie- en compensatieplichten in het licht van het legaliteitsvereiste’, in: R.J.N. Schlössels e.a. (red.), In de regel. Over kenmerken, structuur en samenhang van geschreven en ongeschreven regels in het bestuursrecht, Deventer: Kluwer 2012, p. 219-233. &#13;
65. Europese Commissie, Assessment of plans and projects significantly affecting Natura 2000 sites. Methodological guidance on the provisions of Article 6(3) and (4) of the Habitats Directive 92/43/EEC, Luxemburg: Bureau voor officiële publicaties der Europese Gemeenschappen 2004, p. 14 en 30-31. &#13;
66. Zie over de Wet natuur o.a.: M.M. Kaajan, ‘Gebiedsbe­scherming in het wetsvoorstel natuur: oude wijn in nieuwe zakken?!’, M en R 2011, p. 645-652 en I.R. Viertelhauzen, ‘De wijzigingen van het ontwerpwetsvoorstel Natuur’, TO 2012, p. 18-27. &#13;
67. Ontwerp-Memorie van Toelichting Wet Natuur, p. 129. Ik baseer mij op het ontwerp dat van 6 oktober tot en met 18 november 2011 voor een ieder ‘ter visie heeft gelegen’, zie: http://www.internetconsultatie.nl/wetnatuur. Opmer­king verdient overigens dat volgens de MvT art. 19kd een plaats moet krijgen in ‘de algemene maatregel van be­stuur’. Gelet op het voorgaande en het vervolg van de MvT lijkt dit echter een verschrijving te betreffen en bedoelt men wel degelijk een ministeriële regeling. &#13;
68. Art. 2.7, eerste en tweede lid, Wet natuur is de opvolger van art. 19d, eerste lid, en art. 19j, tweede lid, Nbw 1998 en bepaalt: ‘1. Een bestuursorgaan stelt een plan dat niet direct verband houdt met of nodig is voor het beheer van een Natura 2000-gebied, en dat afzonderlijk of in combina­tie met andere plannen of projecten significante gevolgen kan hebben voor een Natura 2000-gebied, uitsluitend vast indien is voldaan aan artikel 2.8.2. Het is verboden zonder vergunning van gedeputeerde staten een project te realise­ren dat niet direct verband houdt met of nodig is voor het beheer van een Natura 2000-gebied, en dat afzonderlijk of in combinatie met andere plannen of projecten, significante gevolgen kan hebben voor een Natura 2000-gebied’. &#13;
69. Zie: Commissie Wetgevingsvraagstukken, Orde in de regelgeving. Eindrapport van de Commissie Wetgevings­vraagstukken, Den Haag: Staatsuitgeverij 1985, p. 44-45. &#13;
70. ABRvS 7 september 2011, nr. 201003301/1/R2, r.o. 2.6.2. &#13;
71. Indien een plan of project uitsluitend ten gevolge van stik­stofdepositie negatieve gevolgen voor een Natura 2000-ge­bied kan hebben en uit de passende beoordeling volgt dat een toename aan stikstofdepositie kan worden gesaldeerd met een afname, kan op grond van deze bepaling voor het plan of project toestemming worden verleend. Indien een plan of project naast negatieve gevolgen ten gevolge van stikstofdepositie ook nog andere negatieve gevolgen voor een Natura 2000-gebied kan hebben, kan in het kader van de passende beoordeling niet alleen met saldering van stik­stof rekening worden gehouden, maar eventueel ook met andere mitigerende maatregelen. Indien uit de passende beoordeling volgt dat kan worden voorkomen dat een plan of project significant negatieve gevolgen heeft voor een Natura 2000-gebied, kan voor het plan of project toestem­ming worden verleend. &#13;
72. Kamerstukken II 2009/10, 32 127, nr. 4, p. 42. &#13;
73. J. Veltman en G. Smits, ‘De voorgestelde regeling van stikstofdepositie in de Crisis- en herstelwet’, M en R 2009, p. 638-641 en M.M. Kaajan, ‘Einde aan de crisis in de Natuurbeschermingswet?’, TO 2010, p. 31-41. &#13;
</legacyfootnotes><footnotes><footnote/></footnotes><auteurs>mr. R.H.W. Frins LL.M&#13;
</auteurs><published>2012-08-01 00:00:00</published><modified>2012-08-01 00:00:00</modified><editiondate>2012-08-01</editiondate><htmlpath>https://denhollander.info/artikel/9986</htmlpath></article>
</articles></edition>