<edition><articles><article><jaar>2000</jaar><naam>Tijdschrift voor Agrarisch Recht</naam><uitgave>9</uitgave><aflevering>9</aflevering><searchword>TvAR 9/2000</searchword><id>5671</id><udhid>UDH:TvAR/5671</udhid><titel>Grondverwerving voor natuur: werken aan een nieuw perspectief</titel><searchwords><searchword>TvAR 9/2000</searchword><searchword>UDH:TvAR/5671</searchword></searchwords><attachments><attachment><name>2000_nr 9_Artikel_Koe.pdf</name><extention>pdf</extention><url>https://denhollander.info/download/5603/ci</url></attachment></attachments><inleiding>1. Inleiding&#13;
In augustus 1999 is het rapport Grondverwerving ten behoeve van natuurontwikkeling&#13;
van J. Nuissl gepresenteerd. Het betreft een onderzoek naar het aankoopbeleid&#13;
van de overheid ten aanzien van de ecologische hoofdstructuur, randstadgroenstructuur&#13;
en overige natuuruitbreiding.1 Hij concludeert onder meer dat een volledige&#13;
schadeloosstelling een beter instrument is voor grondverwerving dan het huidig aankoopbeleid&#13;
en dat verder een grotere planologische duidelijkheid moet worden&#13;
gecreëerd en er een duidelijke prioriteitstelling ten aanzien van te verwerven gebieden&#13;
en beschikbare financiële middelen moet komen.&#13;
Nadien zijn nog drie belangrijke rapporten over dit onderwerp gepresenteerd, te&#13;
weten Grond voor Natuur van KPMG in opdracht van Natuurmonumenten, Staatsbosbeheer&#13;
en de Stichting Natuur en Milieu, Van Confrontatie naar Symbiose van het&#13;
Nationaal Groenfonds en Grondbeleid voor groene functies van de Raad voor het&#13;
Landelijk Gebied. Deze zijn eveneens betrokken bij het opstellen van dit artikel.&#13;
De ontwikkelingen op de grondmarkt zijn voor het kabinet aanleiding geweest om&#13;
in oktober 1999 te starten met een Interdepartementaal Beleidsonderzoek (IBO)&#13;
‘grondbeleid’, waar ook de problematiek van de grondverwerving voor groene functies&#13;
onderdeel van uitmaakt. Het IBO is nog niet gepresenteerd, maar gelet op de&#13;
functie die het heeft bij de vaststelling van de Vijfde Nota Ruimtelijke Ordening zal&#13;
dit niet lang meer op zich laten wachten.&#13;
In dit artikel worden achtereenvolgens behandeld de stand van zaken met betrekking&#13;
tot de grondverwerving, een analyse van de uitvoering en de grondverwervingsinstrumenten,&#13;
en een nieuw perspectief voor de grondverwerving voor groene functies. </inleiding><content>2. Stand van zaken grondverwerving natuurbeleid&#13;
2.1. Taakstelling&#13;
De aankoopdoelstelling van de rijksoverheid ten behoeve van het natuurbeleid is&#13;
vastgelegd in het Structuurschema Groene Ruimte (SGR) uit 1994. In totaal dient&#13;
169.000 ha landbouwgrond te worden verworven, die als volgt is onderverdeeld:&#13;
– 100.000 ha reservaatsgebied in de ecologische hoofdstructuur (EHS);&#13;
– 50.000 ha natuurontwikkelingsgebied in de EHS;&#13;
– 19.000 ha recreatiegroen en overige categorieën. Dit betreft onder meer het rijksbufferbeleid&#13;
en randstadgroenstructuur.&#13;
Naast het SGR en na het uitkomen van het SGR is er nog een aantal nieuwe projecten&#13;
gepresenteerd waarin ook grondverwerving ten behoeve van de ontwikkeling van&#13;
nieuwe natuur dient plaats te vinden.&#13;
Meest recent is de nota Natuur, bos en landschap in de 21e eeuw Natuur voor mensen,&#13;
mensen voor natuur, gepresenteerd in juli 2000 door staatssecretaris Faber van&#13;
LNV. Hierin wordt naast structureel extra geld voor de bestaande grondverwerving&#13;
vanwege de grondprijsstijging, extra grondverwerving voor nieuwe natuurgebieden&#13;
aangekondigd:&#13;
– 27.000 ha voor robuuste groene verbindingen tussen grote natuurgebieden, waarvan&#13;
een eerste tranche van 13.000 ha;&#13;
– 10.000 ha voor een groen-blauwe dooradering in waardevolle cultuurlandschappen,&#13;
waarvan een eerste tranche van 5.000 ha;&#13;
– 10.000 ha hoogwaardig groen in combinatie met woningbouw en de bouw van&#13;
bedrijventerreinen.&#13;
Denk verder nog aan grootschalige projecten als:&#13;
– de nota Ruimte voor Rivieren in de uiterwaarden en het rivierengebied, met verstrekkende&#13;
consequenties ten aanzien van het grondgebruik voor een veilige waterafvoer;&#13;
– het compensatiebeginsel, zoals recent 700 ha nieuwe natuur in verband met de ontwikkeling&#13;
van de tweede Maasvlakte.&#13;
Aangezien dit nieuw beleid in ontwikkeling is, is de uitbreiding van de taakstelling&#13;
nog niet te kwantificeren, maar het gaat hierbij zeker nog om duizenden hectares&#13;
landbouwgrond die moeten worden aangekocht.&#13;
Ook lagere overheden als gemeenten en waterschappen zijn in het kader van allerlei&#13;
projecten bezig met de verwerving van gronden voor nieuw groen. Met name waterschappen&#13;
zijn in het buitengebied actief met de aanleg van natuurvriendelijke oevers,&#13;
herstel van watersystemen en andere, aan het waterkwantiteits- en waterkwaliteitsbeheer&#13;
gekoppelde projecten. Bij gemeenten betreft het voornamelijk groen in en om&#13;
de bebouwde omgeving. Hoewel niet te kwantificeren zal het hier ook om enkele&#13;
duizenden hectares gaan.&#13;
Daar staat tegenover dat in het kader van het Programma Beheer van het ministerie&#13;
van LNV ook particulieren de mogelijkheid hebben om onderdelen van de ecologische hoofdstructuur te realiseren. Via de Subsidieregeling Natuurbeheer 2000 is het&#13;
voor particulieren mogelijk om 30 jaar lang een subsidie te krijgen op het omvormen&#13;
van landbouwgrond in natuurgebied, waarmee de waardedaling van de grond wordt&#13;
gecompenseerd. Dit zogeheten particulier natuurbeheer kan plaats vinden in gebieden&#13;
die door de provincie zijn aangewezen in natuurgebiedsplannen. Particulier natuurbeheer&#13;
is met name geschikt voor specifieke categorieën eigenaren, die voor hun&#13;
inkomen niet afhankelijk zijn van (dat gedeelte van) de grond, aangezien er nauwelijks&#13;
een inkomen gegenereerd zal worden uit particulier beheer. Dit zijn bijvoorbeeld&#13;
landgoedeigenaren die hun landgoed willen afronden of agrarische ondernemers die&#13;
willen meewerken aan ecologische verbindingszones. Het particulier beheer zal naar&#13;
verwachting dan ook geen substantieel deel van de taakstelling overnemen.&#13;
Samenvattend kan echter worden gesteld dat de taakstelling voor nieuwe natuur in&#13;
het landelijk gebied bij iedere nieuwe (rijks)nota lijkt te groeien. Er zal dus steeds&#13;
meer landbouwgrond verworven moeten worden, waardoor de druk op de landbouwgrond&#13;
alleen al om deze reden steeds verder toeneemt.&#13;
2.2. Uitvoeringsinstrumentarium&#13;
2.2.1. Bureau Beheer Landbouwgronden&#13;
Het overgrote deel van de grondverwerving ten behoeve van het natuurbeleid vindt&#13;
plaats via het Bureau Beheer Landbouwgronden (BBL), onderdeel van de Dienst&#13;
Landelijk Gebied (DLG). De wettelijke basis voor de werkzaamheden van BBL&#13;
wordt gevormd door de Beschikking vaststelling werkzaamheden Bureau Beheer&#13;
Landbouwgronden, vastgesteld op 28 december 1982. De Beschikking is een uitwerking&#13;
van de Wet agrarisch grondverkeer.&#13;
In de beschikking is bepaald in welke gebieden BBL een aankoopbevoegdheid&#13;
heeft. Het betreft landinrichtingsprojecten, reconstructie van oude glastuinbouwgebieden,&#13;
bufferzones tussen stadsgewesten, bos- en landschapsbouw, kavelruil,&#13;
randstadgroenstructuur, natuurbescherming of specifieke aankoopopdrachten (zoals&#13;
de Nadere Uitwerking Rivierengebied). Aankoop vindt plaats tegen de actuele agrarische&#13;
waarde, eventueel vermeerderd met toeslagen of schadeloosstellingen.&#13;
In een aantal gebieden heeft BBL een koopplicht. Dit is geregeld in de Regeling&#13;
beheersovereenkomsten en natuurontwikkeling. Op basis van deze regeling is BBL&#13;
gehouden het aangeboden eigendomsrecht te verwerven tegen de actuele agrarische&#13;
waarde. Hiermee wordt voorkomen dat vanwege de begrenzing als beheers-, reservaats-&#13;
of natuurontwikkelingsgebied de waarde van de grond zou dalen en de grondeigenaar&#13;
een vermogensverlies zou lijden.&#13;
2.2.2. Budget&#13;
Voor de verwerving zijn jaarlijks vastgestelde budgetten van rijk en provincie&#13;
beschikbaar en leningen van het Nationaal Groenfonds.&#13;
Het Nationaal Groenfonds is in 1994 opgericht op initiatief van het ministerie van&#13;
LNV en de gezamenlijke provincies met als doel financiële faciliteiten te verlenen&#13;
voor de omvangrijke investeringen in natuuruitbreiding waartoe de regering heeft&#13;
besloten in het SGR.&#13;
Voor de verwerving en inrichting van de ecologische hoofdstructuur was bij vaststelling van het SGR een budget van ƒ 6,5 mld. geraamd voor de periode 1994-2018&#13;
(volgens het Nationaal Groenfonds in 1998 was ƒ 182 mln. per jaar structureel&#13;
gedekt). De laatste jaren is er ieder jaar extra geld beschikbaar gekomen en vanaf 2000&#13;
is er jaarlijks ƒ 80 mln. structureel toegevoegd aan het artikel grondverwerving. Voor&#13;
het nieuwe beleid in de nota Natuur, bos en landschap in de 21e eeuw is in 2001&#13;
ƒ 50 mln. extra beschikbaar en vanaf 2002 jaarlijks ƒ 100 mln. Daarmee lopen de uitgaven&#13;
voor grondverwerving en inrichting op tot gemiddeld ƒ 440 mln. per jaar.&#13;
2.2.3. Instrumenten&#13;
BBL heeft een aantal instrumenten tot haar beschikking om gronden te verwerven.&#13;
Daarbij wordt extra aandacht besteed aan onteigening, aangezien dit steeds meer&#13;
wordt genoemd als geëigend instrument voor grondverwerving.&#13;
BBL maakt de laatste jaren steeds meer gebruik van een aankoopstrategieplan. Per&#13;
aankoopgebied wordt de grondmarkt geanalyseerd en op basis daarvan wordt een&#13;
verwervingsstrategie en de inzet van instrumenten vastgesteld.&#13;
Aankoop via de vrije markt&#13;
Gemiddeld werd in de laatste drie jaar 3/4 van de gronden aangekocht op de vrije&#13;
grondmarkt. Het aankoopbeleid dat BBL hierbij hanteert, is gebaseerd op normprijzen&#13;
die regionaal worden bepaald. De normprijzen worden vastgesteld op basis van&#13;
de actuele agrarische waarde, waarbij de grondprijs van de hoogste 25% van de&#13;
grondtransacties en van de laagste 25% van de grondtransacties niet worden meegeteld&#13;
bij het bepalen van een gemiddelde grondprijs. Met dit prijsbeleid verwerft&#13;
BBL op marktconforme wijze gronden en tracht BBL te voorkomen dat hiervan een&#13;
prijsopdrijvende of prijsondersteunende werking uitgaat.&#13;
Objecten die te koop worden aangeboden, worden getaxeerd door externe taxateurs&#13;
die in opdracht van BBL werken. Bij die taxatie wordt in voorkomende gevallen&#13;
geen rekening gehouden met de uit hoofde van de beheersovereenkomst aangepaste&#13;
bedrijfsvoering of het gegeven dat de betrokken grond is gelegen in een beheersgebied,&#13;
reservaatsgebied of natuurontwikkelingsgebied. Op basis hiervan wordt een&#13;
aanbod gedaan en vinden de onderhandelingen plaats die moeten leiden tot aankoop&#13;
door BBL. Coördinatie en de feitelijke aankoop vinden plaats via de provinciale kantoren&#13;
van BBL en het hoofdkantoor in Utrecht.&#13;
Regeling verlening hervestigingstoeslag&#13;
Op 20 februari 1993 is de Regeling verlening hervestigingstoeslag in werking getreden,&#13;
die op 11 december 1996 is gewijzigd. De regeling biedt een tegemoetkoming in&#13;
de kosten die een agrarische ondernemer maakt bij bedrijfsverplaatsing. De regeling&#13;
geldt in de meeste aankoopgebieden van BBL voor ondernemers die al hun landbouwgrond&#13;
aan BBL verkopen, zich binnen dertien maanden na overdracht van de&#13;
grond elders vestigen en daarvoor geen andere overheidsbijdrage ontvangen.&#13;
De toeslag bestaat uit een basis van ƒ 3.000/ha voor de totale (oude) bedrijfsoppervlakte,&#13;
een percentage van de grondprijs als vergoeding voor de overdrachtsbelasting&#13;
voor de aankoop van het nieuwe bedrijf en tien procent van de agrarische waarde van&#13;
de bedrijfsgebouwen tot maximaal ƒ 100.000. Wanneer minder dan de helft van de&#13;
grond in het aankoopgebied van BBL ligt, vervalt de gebouwentoeslag en is de toeslag&#13;
alleen van toepassing op de gronden in het aankoopgebied. Regeling afkoop toedelingsrechten&#13;
Op 29 oktober 1985 is in werking getreden de Regeling afkoop toedelingsrechten,&#13;
voor het laatst gewijzigd op 15 december 1997. De regeling biedt een toeslag op de&#13;
werkelijke waarde van onroerende goederen in landinrichtingsgebieden, waarbij&#13;
wordt afgezien van de toedeling van gronden en de gebouwen aan het gebruik voor&#13;
de landbouw worden onttrokken. Alle grond binnen het landinrichtingsgebied moet&#13;
worden overgedragen aan BBL, behoudens bijzondere situaties. Ook van de voorwaarde&#13;
tot het ontrekken van de gebouwen aan de landbouw kan in bijzondere situaties&#13;
ontheffing worden verleend.&#13;
De toeslag bedraagt tien maal de pachtwaarde bij beëindiging voor alle grond en&#13;
zes maal de pachtwaarde indien niet het gehele bedrijf wordt beëindigd. In bijzondere&#13;
gevallen kan de toeslag vijftien keer de pachtwaarde bedragen.&#13;
Complextoeslagen&#13;
Deze kunnen worden toegekend in specifieke aankoopgebieden waar de grondverwerving&#13;
achterblijft bij de taakstelling, terwijl een spoedige realisatie noodzakelijk&#13;
wordt geacht. Zo is in de Brabantse Biesbosch bij aankoop van gronden en bij verplaatsing&#13;
van pachtbedrijven een extra toeslag boven de geldende regelingen uitgekeerd.&#13;
Boerderijverplaatsing&#13;
Agrarische ondernemers die binnen een landinrichtingsproject hun bedrijf verplaatsen,&#13;
kunnen gebruik maken van een subsidieregeling voor boerderijverplaatsing.&#13;
Naast een vergoeding van ƒ 6.000,–/ha voor de totale bedrijfsoppervlakte ontvangt de&#13;
ondernemer een bijdrage in de heikosten, riolering en erfbeplanting. Vroeger kende&#13;
deze regeling meer faciliteiten, zoals extra melkquotum voor melkveehouders.&#13;
Ook voor boerderijopschuiving gelden dergelijke regelingen.&#13;
Vervangende (domein)bedrijven&#13;
Het rijk beschikt in de hoedanigheid van de Dienst der Domeinen over grote oppervlakten&#13;
landbouwgrond en landbouwbedrijven, met name in de IJsselmeerpolders.&#13;
BBL maakt regelmatig gebruik van de mogelijkheid om vrijkomende Domeinbedrijven&#13;
aan te bieden aan agrarische ondernemers die hun bedrijf uit een aankoopgebied&#13;
van BBL moeten verplaatsen. Waar Domeinen halverwege de jaren negentig opdracht&#13;
had gekregen om landbouwgrond en -bedrijven te verkopen teneinde financiële middelen&#13;
vrij te maken, heeft staatssecretaris Bos van Financiën – direct na zijn aantreden&#13;
– deze maatregel teruggedraaid. Vrijkomende domeingronden dienen met name te&#13;
worden ingezet ter ondersteuning van het rijksbeleid, met name voor bedrijfsverplaatsing&#13;
ten behoeve van de ecologische hoofdstructuur.&#13;
BBL koopt zelf ook gronden en/of bedrijven op de vrije markt om deze aan boerderijverplaatsers&#13;
te kunnen aanbieden. Dit is onder meer gebeurd op het Eiland van&#13;
Dordrecht en recent in 1999 in de Betuwe.&#13;
Onteigening&#13;
Het meest vergaande instrument van de overheid om over de eigendom van grond te&#13;
kunnen beschikken is de Onteigeningswet (OW).&#13;
Nadat in de administratieve procedure de te onteigenen percelen worden aangewezen&#13;
in een Koninklijk Besluit, kan de onteigenende partij tot dagvaarding overgaan, teneinde via een vonnis van de rechtbank over de grond te beschikken. Bij het vonnis&#13;
wordt tevens – nadat de door de rechtbank aangewezen deskundigen hierover een&#13;
rapport hebben gemaakt – de schadeloosstelling bepaald.&#13;
Onteigening is alleen mogelijk wanneer voorafgaand aan de administratieve en aan&#13;
de gerechtelijke procedure is getracht de gronden op minnelijke wijze te verwerven.&#13;
Bij grondverwerving op onteigeningsbasis geschiedt de aankoop op basis van een volledige&#13;
schadeloosstelling. In de Onteigeningswet en de jurisprudentie is een uitgebreid&#13;
stelsel van regels vastgelegd en ontstaan, waarmee bij het vaststellen van de schadeloosstelling&#13;
rekening dient te worden gehouden. Uitgangspunt is dat de onteigende&#13;
partij zowel qua vermogens- als inkomenspositie voor en na onteigening in een&#13;
gelijkwaardige positie dient te verkeren.&#13;
Het voert te ver om hier op alle finesses van het onteigeningsrecht in te gaan, hoe&#13;
interessant en boeiend ook; zeker gezien het feit dat onteigening ten behoeve van&#13;
natuur nog een relatief nieuw fenomeen is dat slechts bij uitzondering tot een rechterlijk&#13;
vonnis heeft geleid.&#13;
Van de elf onteigeningstitels die de Onteigeningswet telt, kunnen er drie met zekerheid&#13;
worden ingezet voor de grondverwerving ten behoeve van natuur. Dit zijn:&#13;
1. Onteigening in het belang van de ruimtelijke ordening en volkshuisvesting (artikel&#13;
77-85 OW). Dit is de meest gebruikte onteigeningstitel in Nederland, waarbij op&#13;
basis van een onherroepelijk bestemmingsplan wordt onteigend. Bij Koninklijk&#13;
Besluit wordt het onteigeningsplan bekrachtigd dat door de gemeenteraad is vastgesteld.&#13;
Bij het Koninklijk Besluit wordt getoetst of er sprake is van algemeen&#13;
belang, volkshuisvestings- of ruimtelijk ontwikkelingsbelang, noodzaak en urgentie.&#13;
2. Onteigening ter verwezenlijking van een landinrichtingsplan (art. 122 en 123 OW).&#13;
Bij een landinrichtingsplan in het kader van herinrichting kan worden onteigend&#13;
ten name van de Staat op basis van een Koninklijk Besluit. In het landinrichtingsplan&#13;
worden de gronden waarvoor verwerving op basis van onteigening mogelijk&#13;
is, expliciet vermeld. In een aantal landinrichtingsplannen (bijvoorbeeld IJsselmonde&#13;
en Amstelland) is de onteigeningsbevoegdheid opgenomen en is de administratieve&#13;
procedure gestart.&#13;
3. Onteigening in het belang der natuurbescherming (artikel 141-154 OW). Deze titel&#13;
is in de historie van de Onteigeningswet – voor zover bekend – nog nooit toegepast.&#13;
De onteigening geschiedt krachtens een nutswet ten name van het rijk, een&#13;
ander openbaar lichaam of een andere rechtspersoon die in het belang der natuurbescherming&#13;
werkzaam is, mits als zodanig toegelaten door de Kroon. Op grond&#13;
van de wetsgeschiedenis (eind jaren ’50) kan worden vastgesteld dat deze titel met&#13;
name is bedoeld voor onteigening ter afronding van bestaande natuurgebieden. Dit&#13;
maakt deze titel niet geschikt voor natuurontwikkeling, zoals in het SGR, hoewel&#13;
veranderende opvattingen omtrent de noodzaak en urgentie ter bescherming c.q.&#13;
ontwikkeling van natuurwaarden wel kunnen leiden tot veranderingen ten opzichte&#13;
van de wetsgeschiedenis.&#13;
Van titel IIa van de Onteigeningswet (onteigening bij wegen en waterlopen) is twijfelachtig&#13;
of gronden voor natuurontwikkeling, eventueel ter compensatie van elders&#13;
verloren gegane natuur, door middel van onteigening kunnen worden verworven.&#13;
Alles wat buiten het primaire werk valt, zou niet binnen deze onteigeningstitel passen. Hoewel de meningen hierover uiteenlopen, ligt inzet van dit onderdeel niet&#13;
voor de hand.&#13;
Zoals hierna uit het aankoopoverzicht blijkt, wordt door BBL slechts sporadisch&#13;
gebruik gemaakt van de onteigeningstitel. Bovendien wordt in vrijwel alle gevallen bij&#13;
aankoop op onteigeningsbasis in minnelijk overleg overeenstemming over de schadeloosstelling&#13;
bereikt.&#13;
Dit terughoudend gebruik van onteigening komt mede voort uit de afspraken die&#13;
over de uitvoering van het natuurbeleid met de landbouworganisaties zijn gemaakt&#13;
met betrekking tot de vrijwilligheid. Het uitgangspunt van vrijwilligheid komt terug&#13;
in het aankoopbeleid van BBL en vertaalt zich in de hoogte van de koopprijzen.&#13;
Toch is in een aantal aankoopgebieden op basis van een volledige schadeloosstelling&#13;
aangekocht, ook al was er geen onteigeningstitel (Eiland van Dordrecht, Lentevreugd&#13;
bij Wassenaar) en wordt nu ook voor het eerst in de Peelvenen ten behoeve&#13;
van natuurontwikkeling een onteigening voorbereid. In al deze gevallen is sprake van&#13;
een strategisch belang of een bijzondere eigendoms- en gebruikssituatie, die de inzet&#13;
van het instrument ‘onteigening’ rechtvaardigt.&#13;
Natuuraankopen door derden&#13;
Natuurbeschermingsorganisaties, maar ook andere overheidsorganisaties als Rijkswaterstaat,&#13;
Nederlandse Spoorwegen, gemeenten en waterschappen, verwerven ook&#13;
jaarlijks honderden hectares landbouwgrond voor nieuwe natuur, soms ter compensatie&#13;
van natuur die elders door overheidsplannen verloren gaat. Van overheidszijde&#13;
wordt daarbij over het algemeen aangekocht op basis van een volledige schadeloosstelling,&#13;
hoewel in de meeste gevallen een onteigeningstitel ontbreekt.&#13;
Natuurbeschermingsorganisaties kunnen behalve via BBL ook zelfstandig gronden&#13;
aankopen. Deze aankopen worden gefinancierd door externe geldstromen zoals de&#13;
Postcodeloterij of door bijdragen van leden in de vorm van speciale acties (zoals het&#13;
plan Goudplevier van Natuurmonumenten in Drenthe). Hier bestaat de neiging om&#13;
af en toe een stapje verder te gaan dan het aankoopbeleid van BBL, om daarmee een&#13;
extra prikkel aan de zittende grondgebruiker te geven om naar elders te verplaatsen.&#13;
Samenvoeging regelingen&#13;
Op dit moment ligt ter goedkeuring in Brussel de Regeling bedrijfshervestiging en&#13;
-beëindiging, waarin de Regeling verlening hervestigingstoeslag, de Regeling afkoop&#13;
toedelingsrechten en de boerderijverplaatsingssubsidie worden samengevoegd. Na&#13;
goedkeuring door de EG en publicatie in de Staatscourant kunnen de provinciale&#13;
besturen gebieden aanwijzen waar de nieuwe regeling van toepassing wordt.&#13;
In de nieuwe regeling worden de subsidiebedragen uit de drie onderliggende regelingen&#13;
geharmoniseerd tot een vergoeding van ƒ 6.000/ha, 10% van de taxatiewaarde&#13;
van de bedrijfsgebouwen tot een maximum van ƒ 100.000 en de kosten van overdrachtsbelasting.&#13;
Voor beëindigers bedraagt de subsidie maximaal ƒ 10.000/ha. 2.3. Stand van zaken grondverwerving&#13;
2.3.1. Aangekochte hectares&#13;
In onderstaande tabel is aangegeven welke oppervlakte door BBL in de laatste drie&#13;
jaar is verworven en op welke wijze de verwerving heeft plaatsgevonden.&#13;
Verwerving via 1997 1998 1999&#13;
ha1 % ha1 % ha1 %&#13;
Vrije markt 4571 78 4773 77 5025 72&#13;
Bedrijfsverplaatsing&#13;
en -hervestiging 586 10 681 11 1187 17&#13;
Bedrijfsbeëindiging 352 6 495 8 488 7&#13;
Onteigening 352 6 247 4 210 3&#13;
Onbekend 70 1&#13;
Totaal 5861 6196 6980&#13;
1. Het aantal hectares is berekend op basis van het percentage en de totale hectares.&#13;
(bron: Jaarverslag Dienst Landelijk Gebied 1998 en 1999)&#13;
Er zijn drie belangrijke wijzigingen in de verwerving door BBL in de laatste drie jaar&#13;
te constateren:&#13;
– Er wordt ieder jaar meer grond gekocht. De stijging in 1999 is voor meer dan 500 ha&#13;
het gevolg van overige aankopen voor derden (m.n. de Blauwe Stad in Groningen).&#13;
– Het aandeel verwerving in de vrije markt en onteigening neemt af.&#13;
– Het aandeel bedrijfsverplaatsing en -hervestiging neemt toe.&#13;
Behalve bij onteigening vindt alle grondverwerving op basis van vrijwilligheid plaats.&#13;
Daarvoor geldt dat voor de aankopen in de vrije markt (circa 3/4 van de aankopen)&#13;
geen prijsverhogende maatregelen zijn genomen. Verder blijkt gemiddeld over de&#13;
laatste drie jaar 45% van de aankopen van BBL binnen landinrichtingsgebieden plaats&#13;
te vinden, waarbij gronden voor natuur via het begrenzingenplan aan natuurbeschermingsorganisaties&#13;
worden toegedeeld.&#13;
Verder is niet bekend welke oppervlakten door andere organisaties dan BBL zijn&#13;
aangekocht ten behoeve van het natuurbeleid. Op grond van ervaring is de verwachting&#13;
dat jaarlijks ook door natuurbeschermingsorganisaties, Rijkswaterstaat, gemeenten en&#13;
waterschappen nog een aanzienlijke oppervlakte van enkele honderden hectares voor&#13;
natuur wordt verworven.&#13;
2.3.2. Grondprijs&#13;
Een belangrijk gegeven bij de grondverwerving zijn de grondprijzen. Tussen het jaar&#13;
van vaststelling van het SGR, 1994, en het jaar 1999 zijn de grondprijzen met circa&#13;
75% gestegen. In onderstaande tabel is aangegeven wat de prijsontwikkeling voor&#13;
onverpachte landbouwgrond (los land) in de periode 1990 tot en met 1999 is geweest.&#13;
Let wel: dit zijn gemiddelden over alle transacties, waarbij met name voor hele bedrijven,&#13;
bij vrije verkoop van gronden en rondom de stedelijke gebieden aanzienlijk&#13;
hogere bedragen worden betaald voor landbouwgrond. Jaar Grondprijs (per ha) Index Stijging t.o.v. vorig jaar&#13;
1990 ƒ 39.100 100&#13;
1991 ƒ 37.100 95 –5,1%&#13;
1992 ƒ 38.600 99 4,0%&#13;
1993 ƒ 37.900 97 –1,8%&#13;
1994 ƒ 37.700 96 –0,5%&#13;
1995 ƒ 39.900 102 5,8%&#13;
1996 ƒ 44.100 113 10,5%&#13;
1997 ƒ 48.200 123 9,3%&#13;
1998 ƒ 53.300 136 10,6%&#13;
1999 ƒ 65.800 168 23,5%&#13;
– 1e kwartaal ƒ 61.700&#13;
– 2e kwartaal ƒ 61.400&#13;
– 3e kwartaal ƒ 69.100&#13;
– 4e kwartaal ƒ 72.500&#13;
(bron: Centraal Bureau voor de Statistiek)&#13;
Er bestaan sterke regionale verschillen. In een aantal regio’s bevindt de gemiddelde&#13;
koopprijs zich al boven de ƒ 100.000/ha: bouwland in Zuid-Holland en landbouwgrond&#13;
in Flevoland (4e kwartaal 1999 ƒ 103.500/ha), landbouwgrond in het kustgebied&#13;
van Westelijk Holland (3e kwartaal 1999 ƒ 109.200/ha).&#13;
Landbouwgrond in Drenthe en Groningen is nog steeds het goedkoopst (in het&#13;
laatste kwartaal van 1999 is hier gemiddeld ƒ 49.600/ha respectievelijk ƒ 53.700/ha&#13;
betaald). De prijzen zijn in deze provincies, evenals in Flevoland, Noord-Holland en&#13;
Utrecht, ruimschoots verdubbeld. In provincies met de meeste intensieve veehouderij&#13;
(Noord-Brabant, Limburg, Gelderland en Overijssel) stegen de prijzen sinds 1990 het&#13;
minst met ongeveer de helft.&#13;
De gemiddelde koopprijs bedroeg in 1999 ƒ 65.800/ha. Dit komt ongeveer overeen&#13;
met de gemiddelde prijs die BBL in 1999 voor landbouwgrond betaalde: ƒ 67.000 /ha.&#13;
2.3.3. Conclusie&#13;
Aangezien het al moeilijk is om taakstellingen, budgetten en de per jaar gerealiseerde&#13;
aankopen ieder afzonderlijk te kwantificeren, is het zo goed als onmogelijk om een&#13;
helder beeld en een totaaloverzicht te krijgen van de stand van zaken van de grondverwerving&#13;
voor het natuurbeleid. Daarmee is dus ook niet aan te geven wat exact de&#13;
stand van zaken in de uitvoering van het natuurbeleid is, ook niet voor afzonderlijke&#13;
onderdelen.&#13;
De algemeen gedeelde conclusie is dat er aanzienlijke inspanningen worden&#13;
gepleegd om gronden te verwerven voor het natuurbeleid, maar dat desondanks de&#13;
uitvoering achter loopt op de taakstelling. 3. Analyse&#13;
3.1. Uitvoering loopt achter op taakstelling&#13;
Algemeen wordt geconstateerd dat de uitvoering van het natuurbeleid achter loopt&#13;
bij de doelstelling van het SGR. In alle recent verschenen rapporten (zie inleiding),&#13;
zowel van de zijde van natuurbescherming, als van overheidswege als uit de particuliere&#13;
sector, wordt uitvoerig stilgestaan bij de oorzaken van de vertraging, waarbij&#13;
grondverwerving eenduidig als een hoofdoorzaak wordt gezien. Hierna is met name&#13;
ingegaan op de analyse van dit probleem met de aanverwante beleidsvelden voor&#13;
zover relevant. Alle andere problemen bij de uitvoering van het natuurbeleid blijven&#13;
voor het gemak buiten beschouwing.&#13;
3.1.1. Begrenzing van gebieden&#13;
Een van de aspecten die niet de grondverwerving zelf betreft, maar daar wel direct&#13;
een zeer belangrijke rol bij speelt, is de begrenzing van de beheers-, reservaats- en&#13;
natuurontwikkelingsgebieden. De begrenzingenplannen worden vastgesteld door&#13;
Gedeputeerde Staten – na een inspraakprocedure – en zijn gebaseerd op de Regeling&#13;
beheersovereenkomsten en natuurontwikkeling. Eventueel wordt een ruimer aankoopgebied&#13;
vastgesteld teneinde de taakstelling sneller te kunnen realiseren, door uitruil&#13;
van gronden van het ruimere aankoopgebied naar het feitelijke natuurontwikkelingsgebied.&#13;
De aankoopgebieden hebben geen direct bindende werking richting de grondeigenaar.&#13;
De aankoop geschiedt op vrijwillige basis en de bestemming en/of inrichting&#13;
van een gebied wordt pas gewijzigd nadat de gronden zijn verworven. Toch geeft een&#13;
begrenzingenplan wel onomwonden aan wat het lange termijn perspectief voor een&#13;
gebied is.&#13;
Doelstelling uit het Structuurschema Groene Ruimte was om op 1 januari 1998 alle&#13;
gebieden die zijn aangewezen in het SGR te begrenzen. Op 1 januari 2000 was echter&#13;
pas bijna 209.000 ha van de 250.000 ha begrensd, ongeveer 84%. Met name de&#13;
begrenzing van natuurontwikkelingsgebieden loopt achter. Oorzaak hiervan zijn&#13;
enerzijds de wijzigingen als gevolg van het Programma Beheer dat op 1 januari 2000&#13;
– na vier jaar discussie – in werking is getreden en de herstructurering van de varkenshouderij,&#13;
die nog definitief zijn beslag moet krijgen. Anderzijds kost maatwerk&#13;
en goede communicatie veel tijd. Alleen in Zeeland zijn alle gebieden volgens schema&#13;
begrensd.&#13;
Ook wordt de juridische status van begrenzingenplannen en de doorwerking van&#13;
begrenzingenplannen als een probleem gezien. De afstemming met de ruimtelijke&#13;
ordening, in casu de streekplannen en de bestemmingsplannen, verloopt moeizaam.&#13;
Hoewel de begrenzingenplannen meer zijn dan een vrijblijvend plan waarin de aankoopgrenzen&#13;
dan wel de grenzen waarbinnen beheersovereenkomsten kunnen worden&#13;
gesloten, zijn vastgelegd, blijft het primaat bij de ruimtelijke ordening en gaat een&#13;
streek- of bestemmingsplan vóór een begrenzingenplan.&#13;
Recent is door de Afdeling bestuursrechtspraak van de Raad van State een uitspraak&#13;
gedaan inzake een bezwaar door een agrarisch ondernemer tegen de vaststelling van het begrenzingenplan Krimpenerwaard.2 De Afdeling constateert dat het vaststellen&#13;
van het begrenzingenplan op zichzelf geen concrete gevolgen heeft voor de bedrijfsvoering&#13;
van de agrariër en dat geen sprake is van inbreuk op het eigendomsrecht. Verder&#13;
stelt de Afdeling vast dat, hoewel de kans groot is dat in een gebied waar een&#13;
begrenzingenplan is vastgesteld, in het bestemmingsplan een bestemming wordt vastgesteld&#13;
die natuur en het landschap conserveert, er sprake blijft van verschillende&#13;
toetsingskaders met eigen verantwoordelijkheden van verschillende betrokken bestuursorganen.&#13;
Dit leidt tot het oordeel dat het begrenzingenplan wordt gehandhaafd.&#13;
De annotator bij deze uitspraak, Van Wijmen, constateert dat (om vergelijkbare&#13;
redenen als in dit artikel worden geconstateerd, mko) de overwegingen van de Afdeling&#13;
over de afstemming tussen het bestemmingsplan en het begrenzingenplan nogal&#13;
‘ideaal-theoretisch’ aandoen. Hij pleit voor een recht op onteigening, waarbij de prijsbepaling&#13;
voor onroerende zaken de negatieve invloed van het hele ‘natuurgebeuren’&#13;
wordt geëlimineerd. Dit biedt boeren veel meer rechtszekerheid en de natuur wordt,&#13;
in vergelijking met andere functies, niet langer stiefmoederlijk bedeeld.&#13;
Het moge echter duidelijk zijn dat een bij de planning achterblijvende begrenzing van&#13;
de aankoopgebieden negatieve consequenties heeft voor de grondverwerving, vanwege&#13;
het simpele feit dat er niet kan worden aangekocht. Anderzijds zouden de problemen&#13;
met de grondverwerving alleen maar groter zijn wanneer alle gebieden wel op&#13;
1 januari 1998 waren begrensd, aangezien het aankoopgebied en daarmee de taakstelling&#13;
nog groter zou zijn geweest.&#13;
3.1.2. Achterstand grondaankopen&#13;
Hier komen we op de directe oorzaken van de problemen bij de grondverwerving.&#13;
Stijgende grondprijzen&#13;
Meest in het oog springend is de stijging van de grondprijzen in relatie tot het jaarlijks&#13;
beschikbare budget. Sinds de vaststelling van het SGR in 1994 is de prijs van&#13;
landbouwgrond met 75% gestegen en is nog steeds stijgende.&#13;
Aangezien geen automatische jaarlijkse indexering plaatsvindt, worden ad hoc&#13;
extra beschikbare middelen beschikbaar gesteld. Daarmee loopt de overheid altijd&#13;
achter de markt aan, aangezien deze reactie vrijwel altijd re-actief in plaats van proactief&#13;
is. Bij stijgende grondprijzen wreekt zich dat ieder jaar weer.&#13;
In een grondmarkt waarin de prijsstijging van landbouwgrond groter is dan de&#13;
welvaartstijging, wordt de grond dus relatief steeds duurder en legt een groter beslag&#13;
op overheidsmiddelen.&#13;
Duurdere aankopen&#13;
De stijging van het aantal bedrijfsverplaatsers ten koste van de aankopen via de vrije&#13;
markt geeft ook aan dat grondverwerving door de toeslagen duurder zal worden. Het&#13;
aantal bedrijfsverplaatsers zal naar verwachting in de toekomst alleen maar toenemen.&#13;
Na de begrenzing van aankoopgebieden vinden eerst de ‘eenvoudige’ verwervingen plaats, zoals losse kavels of bedrijven van ‘stoppers’. In landinrichtingsgebieden&#13;
worden voor het merendeel dergelijke gronden aangekocht die vanwege de grote&#13;
oppervlakte van het landinrichtingsgebied ten opzichte van de taakstelling voldoende&#13;
hectares opleveren, zonder al te veel inbreuk te maken op de grondmarkt.&#13;
Gronden in eigendom van ‘wijkers’ en ‘blijvers’ zijn veel moeilijker te verwerven.&#13;
‘Wijkers’ zullen pas hun bedrijf verplaatsen wanneer zij voor grote investeringen op&#13;
hun oude bedrijf staan en de grondmarkt een bedrijfsverplaatsing mogelijk maakt. In&#13;
de huidige situatie is dat niet het geval. Grondverwerving is hier een kwestie van het&#13;
leveren van maatwerk en juiste timing. Voor de categorie ‘blijvers’ is de grondverwerving&#13;
het moeilijkst. Eigenlijk hebben zij geen reden om hun bedrijf te verplaatsen of&#13;
te beëindigen. Op de lange termijn (één of twee generaties) zullen echter ook deze&#13;
bedrijven tegen hun grenzen oplopen, hetgeen negatief kan worden omschreven als&#13;
een ‘uitrookbeleid’.&#13;
Terughoudend aankoopbeleid&#13;
Ten opzichte van de grondverwerving voor verstedelijking en infrastructuur is de&#13;
grondverwerving voor natuur zeer terughoudend. De keuze voor een aankoopbeleid&#13;
op basis van vrijwilligheid, zonder dat hiervan een prijsopdrijvende of prijsondersteunende&#13;
werking uitgaat, heeft tot gevolg dat de natuuraankopen pas op de vierde&#13;
plaats komen, na verstedelijking, infrastructuur en de agrarische sector zelf.&#13;
1. Na verstedelijking: grondeigenaren die grond voor woningbouw, bedrijventerrein&#13;
of andere functies met een meerwaarde boven de agrarische grondprijs verkopen.&#13;
Grondmarkt voor wonen en werken, maar ook bijvoorbeeld voor delfstoffen,&#13;
wordt beheerst door grondprijzen ver boven de agrarische waarde. De waarde&#13;
wordt sterk bepaald door de residuele grondwaarde, waarbij een overheidspartij&#13;
of een projectontwikkelaar de grond nog winstgevend kan exploiteren. Vooral na&#13;
het aanwijzen van de Vinex-locaties hebben de grondprijzen een enorme vlucht&#13;
genomen. Daarnaast staat de overheid een breed scala aan (grondverwervings-)&#13;
instrumenten ter beschikking voor een sturend grondbeleid: Wet voorkeursrecht&#13;
gemeenten, Onteigeningswet, Wet op de Ruimtelijke Ordening, Ontgrondingenwet,&#13;
kostenverhaal via exploitatieovereenkomsten of baatbelasting.&#13;
2. Na infrastructuur: grondeigenaren die voor infrastructuur een volledige schadeloosstelling&#13;
ontvangen, waarbij naast de werkelijke waarde van de grond ook een&#13;
bijdrage in de herinvestering of de inkomensschade en vergoeding van bijkomende&#13;
schades aan de orde is. Onteigeningswet.&#13;
3. Na de agrarische sector zelf: naast de lage rentestand spelen twee factoren een rol.&#13;
Ten eerste bevindt zich op de grondmarkt een groot aantal boeren die elders zijn&#13;
uitgekocht voor een ‘rode’ functie die met een goed gevulde portemonnee bereid&#13;
zijn om veel geld te betalen voor landbouwgrond. Dit wordt nog in de hand&#13;
gewerkt door fiscale aspecten (zie hierna). Ten tweede speelt het merendeel van de&#13;
vrije transacties zich vaak aan de bovenkant van de agrarische grondmarkt af,&#13;
waarbij de noodzaak tot extensivering een extra claim op landbouwgrond legt.&#13;
In alle bovengenoemde gevallen vist de natuuraankoper achter het net. Dynamische grondmarkt in stedelijke gebieden&#13;
Een deel van de natuuruitbreiding vindt rond de grote steden plaats, mede vanwege&#13;
het beleid om meer natuur, bereikbaar vanuit de stedelijke gebieden, aan te leggen als&#13;
groene contra-mal (denk aan het Groene Hart). Voor randstadgroenstructuur en bufferzones&#13;
is de nabijheid van de stad zelfs een gegeven.&#13;
De dynamische planologie rond stedelijke gebieden maakt echter dat grondeigenaren&#13;
liever wachten tot het moment dat zij hun grond in de toekomst wellicht voor&#13;
een ‘rode’ functie kunnen verkopen dan dat zij deze nu voor een ‘groene’ functie willen&#13;
verkopen.&#13;
Bovendien wordt het door grondeigenaren als zeer onrechtvaardig ervaren dat de&#13;
buurman die toevallig in een Vinex-locatie ligt een veel hogere dan de agrarische&#13;
grondprijs ontvangt, terwijl men zelf voor de agrarische grondprijs – eventueel vermeerderd&#13;
met een toeslag – de grond moet verkopen, terwijl diezelfde bewoner van&#13;
de Vinex-locatie niet zonder het groen kan.&#13;
Belemmering in de verhandelbaarheid van grond&#13;
De herstructurering in de varkenshouderij en de varkenspest hebben volgens DLG in&#13;
1997 het volume aan grondtransacties negatief beïnvloed vanwege de opschorting van&#13;
de verhandelbaarheid van mestquota, waardoor op die plaatsen ook de verhandelbaarheid&#13;
van agrarische grond en bedrijven werd verhinderd.&#13;
Maar ook bodemverontreiniging kan een belemmering zijn voor het aankopen of&#13;
uitruilen van grond. Wellicht dat het nieuwe, functiegerichte bodemsaneringsbeleid,&#13;
waarbij voor verontreinigde grond met de functie landbouw en natuur maatwerk&#13;
moet worden geleverd, meer ruimte zal bieden. Uitgangspunt is dat de bodemkwaliteit&#13;
geschikt is voor de functie die de grond krijgt. Per locatie zal moeten worden&#13;
afgewogen of een eventuele verontreiniging het toekomstig gebruik in de weg staat en&#13;
of er bijvoorbeeld met een gesloten grondbalans kan worden gewerkt.&#13;
Fiscale aspecten&#13;
De invloed van het Nederlandse belastingstelsel bij verkoop van gronden ten behoeve&#13;
van natuur is groot. Het zou een artikel op zich waard zijn om hier aandacht aan te&#13;
besteden en wordt daarom hier alleen op hoofdlijnen behandeld.&#13;
Het huidige belastingstelsel stimuleert om van de belaste inkomsten op grond een&#13;
vervangingsreserve te vormen die binnen vier jaar opnieuw moet zijn geïnvesteerd.&#13;
Tot 27 juni 2000 was het ook mogelijk om bestemmingswijzigingswinst buiten&#13;
belastingheffing te houden wanneer de grond nog 73 maanden agrarisch in gebruik&#13;
blijft. Nu dit naar verwachting in de toekomst niet meer kan, zal de druk om te herinvesteren&#13;
en de druk op de grondprijzen verder toenemen. Daar staat tegenover dat de&#13;
belastinginkomsten zullen toenemen, maar het is twijfelachtig of deze meeropbrengst&#13;
de grondverwerving voor natuur ten goede komt.&#13;
Met de invoering van een nieuw belastingstelsel wordt de discussie niet eenvoudiger,&#13;
onder meer vanwege de beperktere stakingsfaciliteiten, waardoor ook de druk&#13;
om te herinvesteren en daarmee de druk op de grondmarkt zal blijven bestaan.&#13;
Bovengenoemde factoren zijn natuurlijk geen alleenstaande feiten op zich, maar versterken&#13;
elkaar in de huidige grondmarkt in belangrijke mate. 3.2. Kanttekeningen bij vrijwilligheid&#13;
Zoals hiervoor geconstateerd is de vrijwilligheid een belangrijk knelpunt bij de&#13;
grondverwerving voor natuur, terwijl het de vraag is of dit wel zo vrijwillig is. Indien&#13;
deze laatste vraag ontkennend moet worden beantwoord, zet dit de bijl aan de voet&#13;
van het aankoopbeleid bij grondverwerving voor natuur.&#13;
De begrenzing als reservaats- of natuurontwikkelingsgebied heeft geen juridische&#13;
consequenties, anders dan dat BBL in bepaalde situaties een koopplicht heeft. In de&#13;
planologie krijgen dergelijke gebieden pas een natuurbestemming nadat de gronden&#13;
verworven zijn.&#13;
Wel dient het provinciaal ruimtelijke beleid, vastgelegd in het streekplan, het toetsingskader&#13;
voor de begrenzing van gebieden te zijn. In het bestemmingsplan wordt&#13;
dit vaak vertaald in een bestemming “agrarisch met natuurwetenschappelijke en landschappelijke&#13;
waarde”, de zogenaamde “A-nl-gebieden”. Een dergelijke bestemming&#13;
biedt een zekere planologische bescherming, onder meer door stringente bouwvoorschriften&#13;
en gebruiksbeperkingen in de vorm van een aanlegvergunningsstelsel. Vervolgens&#13;
heeft deze bestemming echter ook een doorwerking in het waterhuishoudings-&#13;
en milieubeleid en de daaruit voortvloeiende beperkingen.&#13;
Daarmee ontstaat een soort kip-ei-verhaal, waarbij de vraag is wat er nu eerst was,&#13;
de planologie of de begrenzing. In de praktijk blijkt in algemene zin dat na het streekplan&#13;
het begrenzingsplan wordt vastgesteld en pas daarna het bestemmingsplan volgt.&#13;
Na begrenzing van een reservaats- of natuurontwikkelingsgebied is duidelijk wat het&#13;
langetermijnperspectief voor dat gebied is, in tegenstelling tot “A-nl-gebieden” die&#13;
toch agrarisch blijven en niet als toekomstig natuurgebied worden bestemd. De aanwezige&#13;
grondeigenaren zijn weliswaar vrij om aan BBL of aan derden te verkopen,&#13;
maar de interesse voor dergelijke gebieden bij derden neemt af.&#13;
Op die manier wordt, door het ontbreken van een langetermijnperspectief en door&#13;
de bouw- en gebruiksbeperkingen, het boeren in deze gebieden langzaam aan steeds&#13;
onaantrekkelijker. In feite is sprake van een soort sluipende onteigening, waarbij de&#13;
dwang om te verkopen niet in de Onteigeningswet, maar in de planologische ontwikkeling&#13;
van het gebied zit.&#13;
Als laatste punt kan nog worden genoemd dat BBL een terughoudend aankoopbeleid&#13;
voert dat geen prijsondersteunend of prijsopdrijvend effect mag hebben. Echter:&#13;
iedere speler op de grondmarkt beïnvloedt die markt. In het geval van grondverwerving&#13;
voor natuur geeft niet zozeer de hoge grondprijs, maar met name de omvang van&#13;
de grondclaim een aanzienlijke druk op de grondmarkt. Het terughoudende aankoopbeleid,&#13;
waarbij de prijsverhouding in de markt niet mag worden verstoord, is&#13;
daarmee een holle dop.&#13;
4. Nieuw perspectief&#13;
Waar in de analyse tussen de verschillende onderzoeken en rapporten een grote mate&#13;
van overeenstemming bestaat over de factoren die leiden tot de knelpunten in de&#13;
grondverwerving voor groene functies, zo lopen de adviezen voor verbetering sterk&#13;
uiteen. Er worden aanbevelingen gedaan – rijp en groen – die in de meest vergaande&#13;
situaties sterk ingrijpen op andere maatschappelijke terreinen. Het zal dan ook nog&#13;
een hele klus zijn om hiervan een samenhangend beleid te maken. Aanbevelingen uit “Grondverwerving ten behoeve van natuurontwikkeling”&#13;
Het aankoopbeleid, gebaseerd op vrijwilligheid met vergoeding van de agrarische&#13;
waarde met een eventuele toeslag, steekt schril af bij het aankoopbeleid van de overheid&#13;
voor andere functies. Alleen bij bedrijfsbeëindiging is de rente uit het vrijkomend&#13;
kapitaal meestal voldoende om het inkomensverlies te compenseren, zeker wanneer&#13;
nog een aantal jaren voortgezet gebruik wordt aangeboden. De toeslagen zijn onvoldoende&#13;
om een reëel perspectief te bieden voor bedrijfsverplaatsing, maar net voldoende&#13;
om iets boven de agrarische grondmarkt te kunnen bieden.&#13;
De begrenzing van reservaats- en natuurontwikkelingsgebieden en de planologische&#13;
situatie sluiten niet altijd helder op elkaar aan. Bovendien blijft de bestemming&#13;
vaak agrarisch, maar leidt een externe werking richting andere beleidsvelden tot&#13;
beperkingen voor het bedrijf. Vanwege deze onduidelijkheid ontstaat een situatie&#13;
waarin het toekomstperspectief voor landbouwbedrijven niet altijd helder is. Dit heeft&#13;
verder tot gevolg dat agrariërs buiten BBL weinig andere kopers hebben, aangezien&#13;
deze zich vaak niet in begrensde gebieden willen vestigen, dan wel tegen een lagere&#13;
prijs. Dit wordt bevestigd door het feit dat bij de taxatie door BBL geen rekening&#13;
mag worden gehouden met het gegeven dat de betrokken grond is gelegen in een&#13;
beheersgebied, reservaatsgebied of natuurontwikkelingsgebied.&#13;
Om beide hierboven genoemde redenen wordt in het rapport een pleidooi gehouden&#13;
voor een volledige schadeloosstelling. Daarbij wordt zowel recht gedaan aan de&#13;
realisering van het natuurbeleid als aan de rechten van de agrariërs. Op het moment&#13;
dat de nieuwe onrendabele begrenzing natuur op een gebied wordt gelegd en er een&#13;
aankooptitel en aankoopplicht voor BBL is, hebben alle ondernemers het recht om&#13;
op vrijwillige basis hun grond aan te bieden met een vergoeding van een volledige&#13;
schadeloosstelling op basis van de Onteigeningswet. Daar zou tegenover moeten staat&#13;
dat, als het overgrote deel van de gronden op vrijwillige basis is verworven, de overheid&#13;
het laatste deel ook wel moet kunnen onteigeningen.&#13;
Verder zou er een grotere planologische duidelijkheid moeten komen. Enerzijds&#13;
schept dat de randvoorwaarde voor een slagvaardige uitvoering van het natuurbeleid,&#13;
anderzijds creëert het duidelijkheid voor de agrariërs.&#13;
Aanbevelingen door het Nationaal Groenfonds&#13;
De aanbevelingen in het rapport Investeren in natuur uit 1998 worden verder aangescherpt&#13;
door het rapport Van confrontatie naar symbiose uit 1999. Een deel van de&#13;
aanbevelingen betreft niet primair de grondverwerving, zoals:&#13;
– Een breed gedragen gebiedsvisie, waarin het overheidsbeleid op alle schaalniveaus&#13;
en uit sectorale beleidsnota’s integraal worden afgestemd. De gebiedsvisie moet het&#13;
gat vullen tussen formele bestemmingsplannen van de gemeenten en de streekplannen&#13;
van de provincies.&#13;
– Een duidelijke regierol voor de overheid, waarbij met name naar de provincie&#13;
wordt gekeken. De provincie moet zich meer richten op de organisatie van de uitvoering&#13;
en minder achteraf toetsen. Het rijk beperkt zich tot het stellen van heldere&#13;
kaders.&#13;
– De samenwerking tussen overheid en private partijen (publiek-private samenwerking).&#13;
Op deze manier wordt de basis voor creatieve oplossingen verbreed,&#13;
worden private investeringen gegenereerd, financiële middelen gebundeld en de&#13;
uitvoering versneld. – Aanpassingen in het ruimtelijk ordeningsinstrumentarium. Het bestemmingsplan&#13;
buitengebied behoeft flexibiliteit, waarbij in bepaalde gevallen kan worden volstaan&#13;
met globale functieaanduidingen binnen kwalitatieve randvoorwaarden.&#13;
Voor bovenlokale projecten zou de versterkte regierol van de provincie vorm moeten&#13;
krijgen door een provinciale projectprocedure. Verder zou de Landinrichtingswet,&#13;
die in de loop der jaren al is verbreed van ‘agrarisch’ instrument naar andere&#13;
groene functies, een relatie moeten krijgen met woonfuncties. Dit speelt niet alleen&#13;
in de stedelijke randgebieden en uitleggebieden, maar juist ook in het landelijk&#13;
gebied bij de herbestemming van vrijkomende agrarische bebouwing.&#13;
Ook op het terrein van de grondverwerving worden vergaande maatregelen voorgesteld.&#13;
De aankoopstrategie en het grondbeleid voor natuuraankopen moet gelijkwaardig&#13;
worden aan die voor infrastructuur en verstedelijking. Dit betekent dat een volledige&#13;
schadeloosstelling de richtlijn wordt voor aankopen en de grondslag vormt voor&#13;
de budgetten, in plaats van de agrarische waarde. Onteigening zou daarbij als stok&#13;
achter de deur moeten dienen. De Onteigeningswet biedt hiervoor de wettelijke&#13;
mogelijkheden.&#13;
Verder zou het voorkeursrecht voor de overheid ook voor natuur moeten gelden.&#13;
In plaats van de koopplicht van de overheid zou er in de Wet voorkeursrecht gemeenten,&#13;
zoals nu voor verstedelijkingsgebieden, een aanbiedingsplicht voor de verkopende&#13;
grondeigenaren in toekomstige natuurgebieden moeten gelden.&#13;
De inzet van dergelijke grondbeleidsinstrumenten, in combinatie met een sterke&#13;
regierol van de provincie, pleit voor een actiever provinciaal grondbeleid. Daarbij&#13;
past dat de overheden onderling hun aan- en verkopen beter afstemmen, aangezien&#13;
het vreemd is dat het ene ministerie domeingrond verkoopt, terwijl het andere&#13;
ministerie moeite heeft om elders grond aan te kopen.&#13;
De voorgestelde fiscale maatregelen hebben enerzijds betrekking op maatregelen&#13;
richting de landbouw en anderzijds op verbreding van belastingheffing op ‘rode’&#13;
functies in de vorm van een baatbelasting. De achterliggende gedachte bij het Groenfonds&#13;
is echter vooral het genereren van extra belastinginkomsten.&#13;
Verder wordt verwezen naar de mogelijkheden die agrarisch natuurbeheer en particulier&#13;
natuurbeheer bieden om een deel van de doelstellingen van het natuurbeleid&#13;
te kunnen realiseren zonder dat daarvoor gronden verworven moeten worden.&#13;
Aanbevelingen uit “Grond voor de Natuur”&#13;
In het rapport wordt een groot aantal aanbevelingen gedaan met als perspectief de&#13;
tijdige realisatie van de ecologische hoofdstructuur. Een combinatie van wijzigingen&#13;
in het beleid, verdere planologische doorwerking, fiscale maatregelen en een aantal&#13;
financiële prikkels moet voldoende mogelijkheden bieden om dat te realiseren. Essentieel&#13;
is dat de aanbevelingen in onderlinge samenhang beschouwd worden.&#13;
De kern van het voorstel is om driekwart van de grond binnen de ecologische&#13;
hoofdstructuur en de ecologische verbindingszones voor 2008 aan te kopen, met als&#13;
einddatum voor de grondverwerving 2015. Na aankoop, inrichting en overdracht aan&#13;
de eindbeheerder kan dan in 2018 de ecologische hoofdstructuur zijn gerealiseerd.&#13;
Daartoe dienen zo spoedig mogelijk niet alleen de beheers-, reservaats- en natuurontwikkelingsgebieden,&#13;
maar ook de ecologische verbindingszones begrensd te worden.&#13;
De afstemming met de ruimtelijke ordening moet beter. Op rijksniveau zijn de keuzes helder, maar met name de doorwerking in bestemmingsplannen moet veel&#13;
stringenter worden geregeld. De onduidelijke status van het begrenzingenplan moet&#13;
met name binnen de ruimtelijke ordening worden opgelost. Een helder en consistent&#13;
streekplan, bestemmingsplan en de planologische vrijstellingsmogelijkheden bieden&#13;
de rechtszekerheid die het begrenzingenplan niet kan bieden.&#13;
Het principe van vrijwilligheid dient in beginsel overeind te blijven, in ieder geval&#13;
tot het jaar 2008. Het grondverwervingsinstrumentarium dient daartoe fiscaal en&#13;
financieel wel te worden ondersteund. Een herbezinning op het vrijwilligheidsprincipe&#13;
is echter wel op zijn plaats, waarbij met name na het jaar 2008 overwogen moet&#13;
worden een beroep te doen op zwaardere instrumenten, zoals onteigening.&#13;
Tot 2008 dient als extra prikkel om grond te verkopen een toeslag van 10% op de&#13;
grondprijs te worden vergoed. Daarmee wordt het verschil tussen de agrarische waarde&#13;
en een volledige schadeloosstelling bij onteigening verkleind. De toeslag vervalt na 2008.&#13;
Om BBL slagvaardiger te kunnen laten operen, zou BBL de mogelijkheid moeten&#13;
krijgen om een voorkeursrecht te vestigen op gronden die in het begrenzingenplan&#13;
zijn begrensd als reservaats- of natuurontwikkelingsgebied. De extra financiële middelen&#13;
die voor het gewijzigde aankoopbeleid nodig zijn, kunnen worden gegenereerd&#13;
door:&#13;
– Een ‘exploitatieheffing’ op bouwrijpe grond. Een voorstel tot een grondexploitatieheffing&#13;
door de minister van VROM is echter begin 1998 bij de Raad van State&#13;
gesneuveld.&#13;
– Een 1-3% regeling. Een vast percentage, tussen 1% en 3% van het geïnvesteerde&#13;
bedrag in nieuwe infrastructuur en bedrijventerreinen, dient in natuur en landschap&#13;
te worden geïnvesteerd.&#13;
Het rapport gaat diep in op allerlei fiscale faciliteiten, met name in de agrarische hoek.&#13;
Vanwege de consequenties van de overgang van het oude naar het nieuwe belastingstelsel,&#13;
zoals de landbouwvrijstelling, vervangingsreserve, stakingsvrijstelling, stakingstarief&#13;
en stakingsvrijstelling, kan een groot aantal punten worden verbeterd om de fiscale&#13;
randvoorwaarden bij grondverwerving voor natuur aantrekkelijker te maken.&#13;
Zoals al eerder in dit artikel genoemd, betreft het een vakgebied op zich en zou het&#13;
hier te ver voeren om hier in detail op in te gaan.&#13;
Aanbevelingen uit “Grondbeleid voor Groene Functies”&#13;
Door de Raad voor het Landelijk Gebied worden 45 aanpassingen in het beleid voorgesteld&#13;
die zijn gebundeld in zes strategieën. Van elk voorstel zijn zowel de haalbaarheid&#13;
genoemd als de termijn waarop het voorstel effectueerbaar is.&#13;
De strategie die erop is gericht het draagvlak voor beleidsdoelstellingen van groene&#13;
functies te versterken kan direct worden uitgevoerd, maar raakt de grondverwerving&#13;
zelf niet.&#13;
In de sfeer van de organisatie en het uitvoeringstraject wordt met name de afstemming&#13;
met de ruimtelijke ordening, maar ook het onderbrengen van reservaats- en&#13;
natuurontwikkelingsgebieden in de Natuurbeschermingswet en het herzien van de&#13;
Landinrichtingswet genoemd. De rijksdiensten zouden hun grondactiviteiten moeten&#13;
bundelen en op regionaal niveau zouden grondbedrijven moet kunnen worden&#13;
gevormd. Ook de Raad houdt een pleidooi om een ‘aflopende aankoopdoelstelling’ te&#13;
realiseren, waarbij tot 2008 circa 75% van de grond zou worden verworven. De beschikbare grond en grondmobiliteit kunnen beter worden benut. Het betekent&#13;
dat het bestaande aankoopbeleid van BBL wordt verruimd en de bestaande&#13;
grondvoorraad gericht wordt ingezet, ook van particulieren door middel van particulier&#13;
natuurbeheer. Onder deze strategie wordt ook geopperd om het voorkeursrecht&#13;
voor BBL in de Wet Agrarisch Grondverkeer te activeren.&#13;
De Grondmobiliteit kan gericht worden bevorderd door wijzigingen in de Landinrichtingswet,&#13;
het toepassen van het onteigeningsinstrument en fiscale faciliteiten.&#13;
Het onteigeningsinstrument acht de raad een noodzakelijke aanvulling van het thans&#13;
beschikbare palet aan instrumenten. Vanaf 2008 moet een meer algemene toepassing&#13;
van het instrument mogelijk zijn, hoewel dit beperkt kan blijven tot die gevallen&#13;
waarin essentiële gronden (nog) niet op vrijwillige basis konden worden verworven.&#13;
Lokaal en in ‘oude’ situaties moet echter nu reeds de inzet van bestaande onteigeningsmogelijkheden&#13;
worden overwogen.&#13;
Een andere strategie is erop gericht de ontwikkelingen in de grondmarkt en in het&#13;
ruimtegebruik beter te kunnen beheersen en beïnvloeden. Het is een palet van aanpassingsopties&#13;
die zowel in ruimtelijke zin als in financiële zin een aantal fundamentele&#13;
aanpassingen geven. Daarbij gaat het om de verankering van de ecologische&#13;
hoofdstructuur in de ruimtelijke ordening en de Natuurbeschermingswet en ingrijpende&#13;
aanpassingen in geldstromen.&#13;
In de laatste strategie wordt bekeken hoe er meer middelen kunnen worden gegenereerd&#13;
en ingezet. Daarbij wordt enerzijds gekeken naar de opbrengsten uit verkoop&#13;
van Domeingronden, de algemene financiële middelen en particuliere middelen, en&#13;
anderzijds naar diverse mogelijkheden om geld van ‘rood’ naar ‘groen’ over te hevelen&#13;
in de diverse vormen van bestemmingswijzigingswinst, ontwikkelingstax, baatbelasting&#13;
en rood-voor-groen-financiering.&#13;
5. Conclusies van de auteurs&#13;
De auteurs (De Koe en Nuissl) concluderen op basis van hun eigen onderzoek en&#13;
ervaringen en op basis van de andere studies die recent zijn uitgevoerd en hiervoor&#13;
beschreven, dat de kern van een nieuw perspectief voor de grondverwerving voor&#13;
natuurbeleid dient te zijn gebaseerd op twee peilers:&#13;
1. Volwaardige positie van het natuurbeleid. De status van het beleid en het instrumentarium&#13;
ten aanzien van natuurbeheer en natuurontwikkeling dient net zo hard&#13;
te zijn als die van andere ruimtelijke functies als verstedelijking en infrastructuur.&#13;
Dit betekent dat de vrijwilligheid die nu wordt gehanteerd bij de uitvoering van&#13;
het natuurbeleid, op de helling zal moeten. Het belang van natuur en landschap,&#13;
hoe verschillend ieder individu daar ook over denkt, vraagt om heldere keuzes en&#13;
harde garanties.&#13;
2. Rechtszekerheid en een reëel perspectief voor de grondeigenaar en grondgebruiker.&#13;
Indien het huidige gebruik of eigendom binnen begrensde gebieden de realisatie&#13;
van het natuurbeleid in de weg staat, dient met name de agrarische sector, maar&#13;
ook de particuliere eigendom, ter plaatse of elders een vergelijkbaar perspectief te&#13;
worden geboden. Een volledige schadeloosstelling biedt daarvoor de garantie,&#13;
maar is zeker niet de enige optie. Met de Landinrichtingswet, met kavelruil in&#13;
combinatie met een grondbank, met particulier beheer op landgoederen of voor&#13;
ecologische verbindingszones, met iedere denkbare oplossing, kunnen ook vergelijkbare&#13;
perspectieven worden geboden. Het idee van het Groenfonds voor een gebiedsvisie verdient serieuze aandacht. Een&#13;
gebiedsvisie, onder welke naam of juridische figuur dan ook, brengt op regionaal en&#13;
lokaal niveau integraal en gestructureerd beleid en uitvoering bij elkaar. Grondverwerving&#13;
maakt daarvan onderdeel uit en wordt in de juiste verhouding geplaatst. In&#13;
strategische projecten, die een korte uitvoeringshorizon hebben, wordt voor andere&#13;
uitvoeringsinstrumenten gekozen dan projecten die een lange uitvoeringshorizon&#13;
hebben.&#13;
Er wordt gewerkt met gebiedsgericht maatwerk, waarbij alle overheden en maatschappelijke&#13;
geledingen samenwerken. Daarmee komt het pleidooi om 75% van alle&#13;
grond in 2008 te verwerven in een wat ander daglicht te staan. Dit hangt af van de&#13;
doelstelling en het daaraan gekoppelde traject van uitvoering waarvoor is gekozen.&#13;
In het licht van het hiervoor genoemde lijkt een aantal gesuggereerde oplossingen&#13;
wat ver door te schieten. Als meest duidelijke voorbeeld kan het voorkeursrecht worden&#13;
genoemd. Het voorkeursrecht voor verstedelijking is ingesteld met het doel&#13;
grondspeculatie tegen te gaan, de regierol van de overheid te versterken en prijsopdrijving&#13;
te voorkomen in een grondmarkt waar projectontwikkelaars een dominante rol&#13;
zijn gaan spelen. Al deze factoren spelen bij de realisatie van het natuurbeleid geen&#13;
rol. Gelet op de uitvoeringstermijn van het natuurbeleid moet worden geconcludeerd&#13;
dat dit soort oplossingen feitelijk geen soelaas biedt.&#13;
Er zijn twee belangrijke nadelen van een ingrijpende herziening van het grondverwervingsbeleid.&#13;
Ten eerste zal een deel van de eigenaren die tot nu toe grond hebben&#13;
verkocht, zich tekort gedaan voelen. Dit is echter een onvermijdelijke consequentie&#13;
van een beleidswijziging, waarbij moet worden bedacht dat het huidige beleid onder&#13;
andere maatschappelijke en marktverhoudingen tot stand is gekomen. Ten tweede&#13;
bestaat het risico dat wanneer de herziening een te lange termijn beslaat, dit juist tot&#13;
stagnatie kan leiden wanneer eigenaren verwachten op aantrekkelijker voorwaarden&#13;
hun gronden te kunnen verkopen. Dit kan worden ondervangen door een zo kort&#13;
mogelijk aanpassingstraject. Tevens heeft een deel van het beleid geen consequenties&#13;
voor de eigenaar en blijft langs deze weg grondverwerving mogelijk.&#13;
Met de twee peilers zoals die in het begin van de conclusie worden vastgesteld,&#13;
lijkt grondverwerving op onteigeningsbasis in een aantal projecten onafwendbaar. De&#13;
weerstand hiertegen rust voor een groot deel op koudwatervrees. Zoals genoemd is&#13;
de beoogde vrijwilligheid een schone schijn, die niet door de realiteit wordt gedekt.&#13;
Bovendien leidt het slechts in een beperkt aantal gevallen ook daadwerkelijk tot onteigening.&#13;
In de meeste gevallen wordt langs minnelijke weg overeenstemming bereikt.&#13;
Zeker gezien de uitvoeringstermijn van het natuurbeleid moet het mogelijk zijn&#13;
om ook langs andere wegen dan een volledige schadeloosstelling een vergelijkbaar&#13;
perspectief voor de grondeigenaren en gebruikers te vinden.&#13;
Verder is het zo dat het onteigeningsinstrument pas kan worden ingezet tegen het&#13;
einde van de uitvoeringstermijn die is afgesproken. Eerder is de urgentie en de noodzaak&#13;
tot onteigening niet aanwezig. Er kan dan ook een dubbel slot op de onteigeningsbevoegdheid&#13;
worden gezet. Pas wanneer een bepaald percentage van de gronden&#13;
al is verworven en de afgesproken einddatum nabij is, komt onteigening in beeld. In&#13;
projecten zoals randstadgroenstructuur kunnen hiervoor andere percentages en tijdstippen gelden dan voor andersoortige projecten. Dit hangt helemaal af van het strategisch&#13;
belang van een project. In bepaalde projecten zal het dan ook helemaal niet&#13;
tot onteigening komen.&#13;
Een nieuw perspectief voor grondverwerving zoals hier gesteld, is echter zeker geen&#13;
eenzijdig pleidooi voor onteigening en volledige schadeloosstelling. Er zijn veel meer&#13;
– en vaak innovatievere en intelligentere – oplossingen mogelijk, mits daarvoor maar&#13;
de ruimte wordt geboden.&#13;
Dat de uitvoering van het natuurbeleid duurder wordt dan geraamd is een spijtige,&#13;
maar onafwendbare consequentie. Toch zal er geen speculatie of winstbejag optreden,&#13;
aangezien zelfs bij een volledige schadeloosstelling niet méér wordt vergoed dan de&#13;
agrarische waarde met de herfinancierings- of inkomensschade en de bijkomende&#13;
schades voor een vergelijkbare bedrijfs- of eigendomssituatie. Er zal nooit enige sprake&#13;
kunnen zijn van de winsten die bij de verstedelijking worden behaald op grond.&#13;
In alle in dit artikel genoemde studies wordt nog een groot aantal suggesties&#13;
gedaan en oplossingen genoemd om de grondverwerving voor het natuurbeleid te&#13;
verbeteren. Al deze suggesties en oplossingen zouden moeten worden getoetst aan de&#13;
twee peilers van het perspectief die in de conclusie van dit artikel wordt genoemd. Op&#13;
deze manier moet het mogelijk zijn om de komende jaren de ecologische hoofdstructuur&#13;
te realiseren waarbij zowel het perspectief voor het ‘groene’ beleid als het perspectief&#13;
voor de grondeigenaren en grondgebruikers kan worden gegarandeerd.&#13;
6. Geraadpleegde literatuur&#13;
J. Nuissl, Grondverwerving ten behoeve van natuurontwikkeling, Vakgroep Agrarisch&#13;
recht, LUW, augustus 1999&#13;
Grondbeleid voor groene functies, Raad voor het Landelijk Gebied, december 1999&#13;
Grond voor de natuur, KPMG/Meijburg &amp; Co in opdracht van Natuurmonumenten,&#13;
Staatsbosbeheer en Stichting Natuur en Milieu, oktober 1999&#13;
Van Confrontatie naar Symbiose, Nationaal Groenfonds, december 1999&#13;
Investeren in Natuur!, Nationaal Groenfonds, juni 1998&#13;
Dienst Landelijk Gebied, Jaarverslagen 1998 en 1999&#13;
Natuur voor mensen, mensen voor natuur, nota Natuur, bos en landschap in de&#13;
21e eeuw, ministerie LNV, juli 2000</content><legacyfootnotes>1. Het onderzoek vond plaats in het kader van een afstudeervak Agrarisch Recht aan de Landbouwuniversiteit&#13;
Wageningen en is begeleid vanuit Overwater Taxatie- en Onteigeningsadviesbureau BV te Strijen.&#13;
Het onderzoek is uitgevoerd door middel van een uitgebreide literatuurstudie en interviews met deskundigen&#13;
op het gebied van grondzaken en met vertegenwoordigers uit de politiek. Het rapport is te&#13;
bestellen als nr. 28 in de scriptiereeks van het Instituut voor Agrarisch Recht in Wageningen. J. Nuissl is&#13;
thans werkzaam bij de Federatie Particulier Grondbezit te Zeist.&#13;
2. ABRvS 8 oktober 1999, no. H01.98.1740 (begrenzingenplan Krimpenerwaard), Bouwrecht juni 2000,&#13;
p. 511-514 (m.nt. P.C.E. van Wijmen).&#13;
</legacyfootnotes><footnotes><footnote/></footnotes><auteurs>ir. M. de Koe</auteurs><published>2000-05-19 00:00:00</published><modified>2000-05-19 00:00:00</modified><editiondate>2000-05-19</editiondate><htmlpath>https://denhollander.info/artikel/5671</htmlpath></article>
</articles></edition>