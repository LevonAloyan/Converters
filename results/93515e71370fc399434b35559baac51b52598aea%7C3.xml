<edition><articles><article><jaar>1998</jaar><naam>Tijdschrift voor Agrarisch Recht</naam><uitgave>9</uitgave><aflevering>9</aflevering><searchword>TvAR 9/1998</searchword><id>5767</id><udhid>UDH:TvAR/5767</udhid><titel>Van algemene rechtsbeginselen tot aangebonden fokzeugen: de Wet herstructurering varkenshouderij onder de loep. Verslag van de jaarvergadering van de Vereniging voor Agrarisch Recht</titel><searchwords><searchword>TvAR 9/1998</searchword><searchword>UDH:TvAR/5767</searchword></searchwords><attachments><attachment><name>1998_nr 9_Artikel_Bezemer.pdf</name><extention>pdf</extention><url>https://denhollander.info/download/5699/ci</url></attachment></attachments><inleiding>Inleiding&#13;
Op 8 mei 1998 vond de jaarvergadering van de Vereniging voor Agrarisch Recht plaats, traditiegetrouw weer in hotel Heidepark te Bilthoven. Het actuele onderwerp van het wetenschappelijk gedeelte van de jaarvergadering, de Wet herstructurering varkenshouderij, gaf aanleiding tot een behoorlijke opkomst: circa honderd belang-stellenden waren naar Bilthoven gekomen om deze omstreden wet kritisch onder de loep te nemen. De preadviseurs hebben kans gezien zowel de Wet herstructurering varkenshouderij als de flankerende wet- en regelgeving, te weten de in voorbereiding zijnde Reconstructiewet concentratiegebieden en het gewijzigde Varkensbesluit, zeer uitgebreid te belichten. Er zal weinig wetgeving in Nederland te vinden zijn die de - twijfelachtige - eer toekomt reeds vóór haar inwerkingtreding zoveel 'schrijfijver' bij juristen te hebben losgemaakt als deze wet. Ook de preadviezen ten behoeve van deze jaarvergadering, de jaarrede van de voorzitter en de voordrachten van de inter-veniënten kunnen als een welkome aanvulling op de reeds gepubliceerde artikelen over de Wet herstructurering varkenshouderij worden gezien.&#13;
Mr. D.W. Bruil, universitair docent bij de vakgroep Staats- en Bestuursrecht van de Rijksuniversiteit Leiden en directeur van het Instituut voor Agrarisch Recht te Wage-ningen, heeft in zijn preadvies in de lijn van de eerdere artikelen die hij tezamen met prof. mr. P. de Haan en prof. mr. G.M.F. Snijders heeft geschreven onder meer de rechtmatigheid van de wet aan de kaak gesteld. Het stelsel van varkensrechten is bestudeerd door mr. H.C.A. Walda, universitair docent bij de vakgroep Agrarisch recht van de Landbouwuniversiteit Wageningen, waarbij hij ongetwijfeld ook zijn rekenkundige vermogens op de proef heeft moeten stellen. De ruimtelijke aspecten van de intensieve veehouderij en de in aantocht zijnde Reconstructiewet concentratie-gebieden worden besproken door de preadviseurs prof. mr. Th.G. Drupsteen en mr. D.W. Bruil. Prof. mr. Th.G. Drupsteen, hoogleraar Staats- en Bestuursrecht aan de Rijksuniversiteit Leiden, was verhinderd op de dag van de jaarvergadering en wist zich vertegenwoordigd door zijn medeauteur, mr. D.W. Bruil. Prof. mr. D. Boon, advocaat te Groningen en bijzonder hoogleraar Dier en recht aan de Rijksuniversiteit Utrecht, geeft in zijn preadvies een weergave van zijn opvattingen over dierenwelzijn in de intensieve veehouderij in het algemeen en de welzijnsbepalingen in het nieuwe Varkensbesluit in het bijzonder. Tot nu toe heeft de varkenssector, zeker ten aanzien van de diergezondheids- en welzijnsaspecten van de herstructurering, nog heel weinig in de discussie ingebracht. Dat was voor mr. Ch.M. den Hoed, adjunct algemeen secretaris van de Product-schappen Vee, Vlees en Eieren, reden genoeg om in te gaan op de uitnodiging van de vereniging te interveniëren bij het preadvies van prof. mr. D. Boon. Prof. mr. PA. Stein, emeritus-hoogleraar burgerlijk recht en handelsrecht aan de Universiteit van Amsterdam, geeft in reactie op de jaarrede van de voorzitter, prof. mr. G.M.F. Snijders, hoogleraar Agrarisch recht aan de Katholieke Universiteit Nijmegen en advocaat te Utrecht, en op het preadvies van mr. D.W. Bruil, zijn opvattingen over de rechtmatig-heid van de wet. Als interveniënt bij het preadvies van mr. H.C.A. Walda is uitgeno-digd mr. R. Haije, teamleider milieu-aangelegenheden bij de Directie Juridische Zaken van het Ministerie van Landbouw, Natuurbeheer en Visserij. Mr. R. Haije is nauw be-trokken geweest bij de totstandkoming van de wet en derhalve bij uitstek bekend met de kleinste details daarin. Optredend als laatste interveniënt heeft mr. ir. J.A. Zeven-bergen, universitair docent bij de subfaculteit Geodesie aan de Technische Universiteit Delft, een kritische blik geworpen op het preadvies van prof. mr. Th.G. Drupsteen en mr. D.W. Bruil. Het preadvies van prof. mr. D. Boon, de jaarrede van de voorzitter en de interventies zijn te vinden in het juli/augustusnummer van Agrarisch recht; de overige preadviezen zijn reeds in het aprilnummer van dit tijdschrift verschenen.&#13;
De preadviezen en ook de interventies gaven aanleiding tot een brede en gedetailleer-de discussie. Discussie vond met name plaats tussen intervenïenten enpreadviseurs. Van de aanwezigen in de zaal mengden zich slechts enkelen in de discussie: mr. H.J. Bronkhorst, advocaat te Den Haag, ging in op de mogelijke Europeesrechtelijke bezwaren van de wet, mr. L.P.J. Mertens, hoofd van de Dienst Juridische en Sociale Zaken van de Noordbrabantse Christelijke Boerenbond te Tilburg, had diverse vragen voorbereid op allerlei terreinen, en mr. P Buur, rentmeester te Alkmaar, volstond met een enkele opmerking ten blijke van zijn ongenoegen met deze ingrijpende maatrege-len in de sector.&#13;
Onderstaand volgt een uiteenzetting van de belangrijkste zaken die door de diverse sprekers onder de aandacht zijn gebracht. In par. 1 worden de opvattingen weerge-geven ten aanzien van de vragen of de wet zich verdraagt met het Europese recht en of de wet kan worden toegepast zonder dat daar een schadevergoeding tegenover staat. De vraag of de wet nu wel of geen terugwerkende kracht heeft komt aan de orde in par. 2, waarna in par. 3 de mogelijke rechtsgang wordt beschreven. Het stelsel van varkensrechten is tijdens de vergadering betrekkelijk ongemoeid gelaten: in par. 4 wordt volstaan met enkele opmerkingen. De discussies over dierenwelzijn en de Reconstructiewet concentratiegebieden zijn beschreven in de par. 5 en 6. Enkele afsluitende opmerkingen zijn opgenomen in par. 7.</inleiding><content>1.&#13;
Nogmaals: varkensrecht of varkensonrecht?&#13;
Haije begint zijn interventie met zijn waardering uit te spreken voor de keuze van de Vereniging voor Agrarisch Recht voor de Wet herstructurering varkenshouderij (hierna: Whv) als onderwerp van deze jaarvergadering. De wet heeft ook tijdens haar totstandkoming reeds de nodige aandacht mogen ontvangen. Met name de artikelen van De Haan, Snijders en Bruil hebben een aantal belangrijke juridisch-dogmatische onderwerpen die aan de wet raken, tijdens de Eerste-Kamerbehandeling onder de aandacht gebracht.1 De regering heeft aldus de gelegenheid gekregen op die punten uitgebreid haar zienswijze naar voren te brengen en te onderbouwen. Er heeft zo een afgewogen oordeelsvorming in de Eerste Kamer kunnen plaatsvinden, aldus Haije. Echter: dat laatste is nog maar zeer de vraag. Snijders opent de jaarvergadering met de woorden: "Politiek heeft weinig met recht van doen en recht des te meer met poli-tiek." Hoewel een ruime meerderheid van de Eerste Kamer vond dat er in een scha-deregeling zou moeten worden voorzien, wilde zij toch niet tegen het wetsvoorstel stemmen toen bleek dat de minister geen water bij de wijn wilde doen. Politieke overwegingen hebben daarbij ook duidelijk een rol gespeeld.&#13;
Verenigbaarheid met het Europese recht&#13;
Het is de vraag of de wet zich verdraagt met de gemeenschappelijke marktordening voor varkens.2 De marktordening is exclusief van aard, wat betekent dat de ruimte voor nationale maatregelen die ingrijpen in de markt beperkt is. Dergelijke maatrege-len zijn niettemin toelaatbaar als met de maatregelen maar andere doelstellingen wor-den nagestreefd dan met de marktordening, en als de maatregelen noodzakelijk en proportioneel zijn om die doelstellingen te bereiken.3 Volgens Haije is door de rege-ring voldoende gemotiveerd dat de maatregelen niet worden ingegeven door over-wegingen van markt- en concurrentiekracht, maar dat de invoering van het stelsel van varkensrechten in de Nederlandse situatie de enige effectieve mogelijkheid is om de noodzakelijke vermindering van de milieubelasting als gevolg van overbemesting te realiseren, en dat deze maatregelen bovendien niet verder gaan dan strikt noodzake-lijk is. Bronkhorst geeft aan dat het in elk geval duidelijk is dat de Nederlandse var-kenshouders door de invoering van het stelsel van varkensrechten wel degelijk wor-den beperkt in hun productiemogelijkheden, hetgeen als een aantasting van de doel-stellingen van de marktordening kan worden gezien. Daar de maatregel niettemin gerechtvaardigd zou kunnen zijn indien daarmee andere doelstellingen worden nage-streefd dan de marktordening, is de vraag aan de orde: wat zijn nu eigenlijk de doel-stellingen van de Whv? Eerst dan zullen we het antwoord op de vraag kunnen krijgen of de wet verenigbaar is met de gemeenschappelijke marktordening. De brief van de minister aan de Tweede Kamer van 10 juli 1997 over het beleidsvoornemen tot de structuurverandering in de varkenshouderij4 en de Memorie van Toelichting bij het wetsvoorstel5 laten namelijk een discrepantie zien ten aanzien van de doelstellingen. In de brief van 10 juli gaat het toch vooral om overwegingen van markt- en concur-rentiekracht, aldus ook Snijders. In de Memorie van Toelichting schrijft de minister vervolgens dat het in de eerste plaats gaat om het milieu en daarnaast om ruimtelijke aandacht gebracht.1 De regering heeft aldus de gelegenheid gekregen op die punten uitgebreid haar zienswijze naar voren te brengen en te onderbouwen. Er heeft zo een afgewogen oordeelsvorming in de Eerste Kamer kunnen plaatsvinden, aldus Haije. Echter: dat laatste is nog maar zeer de vraag. Snijders opent de jaarvergadering met de woorden: "Politiek heeft weinig met recht van doen en recht des te meer met poli-tiek." Hoewel een ruime meerderheid van de Eerste Kamer vond dat er in een scha-deregeling zou moeten worden voorzien, wilde zij toch niet tegen het wetsvoorstel stemmen toen bleek dat de minister geen water bij de wijn wilde doen. Politieke overwegingen hebben daarbij ook duidelijk een rol gespeeld.&#13;
Verenigbaarheid met het Europese recht&#13;
Het is de vraag of de wet zich verdraagt met de gemeenschappelijke marktordening voor varkens.2 De marktordening is exclusief van aard, wat betekent dat de ruimte voor nationale maatregelen die ingrijpen in de markt beperkt is. Dergelijke maatrege-len zijn niettemin toelaatbaar als met de maatregelen maar andere doelstellingen wor-den nagestreefd dan met de marktordening, en als de maatregelen noodzakelijk en proportioneel zijn om die doelstellingen te bereiken.3 Volgens Haije is door de rege-ring voldoende gemotiveerd dat de maatregelen niet worden ingegeven door over-wegingen van markt- en concurrentiekracht, maar dat de invoering van het stelsel van varkensrechten in de Nederlandse situatie de enige effectieve mogelijkheid is om de noodzakelijke vermindering van de milieubelasting als gevolg van overbemesting te realiseren, en dat deze maatregelen bovendien niet verder gaan dan strikt noodzake-lijk is. Bronkhorst geeft aan dat het in elk geval duidelijk is dat de Nederlandse var-kenshouders door de invoering van het stelsel van varkensrechten wel degelijk wor-den beperkt in hun productiemogelijkheden, hetgeen als een aantasting van de doel-stellingen van de marktordening kan worden gezien. Daar de maatregel niettemin gerechtvaardigd zou kunnen zijn indien daarmee andere doelstellingen worden nage-streefd dan de marktordening, is de vraag aan de orde: wat zijn nu eigenlijk de doel-stellingen van de Whv? Eerst dan zullen we het antwoord op de vraag kunnen krijgen of de wet verenigbaar is met de gemeenschappelijke marktordening. De brief van de minister aan de Tweede Kamer van 10 juli 1997 over het beleidsvoornemen tot de structuurverandering in de varkenshouderij4 en de Memorie van Toelichting bij het wetsvoorstel5 laten namelijk een discrepantie zien ten aanzien van de doelstellingen. In de brief van 10 juli gaat het toch vooral om overwegingen van markt- en concur-rentiekracht, aldus ook Snijders. In de Memorie van Toelichting schrijft de minister vervolgens dat het in de eerste plaats gaat om het milieu en daarnaast om ruimtelijke kwaliteit, dierenwelzijn en diergezondheid.6 Over markt- en concurrentiekracht wordt in de Memorie van Toelichting met geen woord gerept. Haije bestrijdt dat de brief van 10 juli vooral gaat over markt- en concurrentiekracht. Alle aspecten komen daarin aan bod: markt- en concurrentiekracht, dierenwelzijn en diergezondheid, ruimtelijke kwa-liteit en milieu. Dat neemt niet weg dat in de brief van 10 juli de EG-Nitraatrichtlijn7 niet wordt genoemd, waaraan de wet in de Memorie van Toelichting toch wordt op-gehangen.&#13;
Bronkhorst is overigens van mening dat de wet weleens op gespannen voet zou kunnen staan met de EG-Nitraatrichtlijn. De richtlijn schrijft zijns inziens verplicht aan lidstaten niet alleen de normen voor die zij uiteindelijk dienen te bereiken, maar ook de instrumenten waarmee de doelstellingen van de richtlijn dienen te wor-den gerealiseerd. Naar zijn idee is de methode van het simpelweg reduceren van het aantal varkens in een lidstaat niet een methode die de richtlijn toestaat. Bovendien werd het Mineralenaangiftesysteem (Minas), de wijziging van de Meststoffenwet per 1 januari 1998 waarbij een stelsel van regulerende mineralenheffingen werd inge-voerd, een voldoende instrument geacht om de normen en doelstellingen van de Nitraatrichtlijn te bereiken.8 Waarom is dan de Whv nog nodig voor het bereiken van die doelstellingen? Voor de rechtvaardiging van het stelsel van varkensrechten in het licht van de Nitraatrichtlijn wijst Haije op art. 5 lid 5 van de desbetreffende richtlijn, waarin wordt bepaald dat als de in het vierde lid van art. 5 voorgeschreven maatregelen niet toereikend zijn om de doelstellingen van de Nitraatrichtlijn te reali-seren, de lidstaten aanvullende of verscherpte maatregelen dienen te nemen. Invoering van het stelsel van varkensrechten moet aldus worden gezien als zo'n aanvullende maatregel.&#13;
De mogelijke strijdigheid met art. 52 EG-verdrag, ten aanzien van de vrijheid van vestiging van onderdanen van de ene lidstaat op het grondgebied van een andere lidstaat, is minder discutabel. Volgens Snijders is het duidelijk dat invoering van het stelsel van varkensrechten de vrijheid van vestiging van varkenshouders in Nederland beperkt. Ook de Raad van State heeft daar in zijn advies bij het wetsvoorstel al op gewezen.9 Snijders verzuimt daarnaast echter te vermelden dat de Raad van State in datzelfde advies vervolgens heeft gemeend dat inbreuk op de vrijheid van vesti-ging niettemin gerechtvaardigd kan worden door de rule of reason.10 En in dit geval kon die maatregel volgens Haije ook gerechtvaardigd worden omdat het een noodzakelijke en proportionele maatregel is om de doelstellingen te bereiken, name-lijk een minder grote overschotproductie. Ook Bronkhorst betwijfelt niet dat de wet zich verdraagt met art. 52 EG-verdrag. Art. 52 bepaalt immers alleen, dat onder-danen van andere lidstaten bedrijfseconomische activiteiten moeten kunnen uitoefe-nen in een andere lidstaat op dezelfde manier als een onderdaan van de desbetreffende lidstaat. Schadevergoeding&#13;
Bij de invoering van het stelsel van varkensrechten wordt niet het gehele niet-gebon-den mestproductierecht voor varkens en kippen omgezet in varkensrechten: door de generieke korting en door het vervallen van de latente ruimte gaat een deel van de productierechten verloren. Maar is er nu sprake van onteigening van vermogensrech-ten en moet daarom de dientengevolge ontstane vermogensschade worden vergoed? Bruïl beantwoordt deze vraag in zijn preadvies bevestigend. Haije is evenwel van mening dat, als er al sprake is van vermogensschade, deze vermogensschade als gevolg van de korting en het vervallen van de latente ruimte in het algemeen ruimschoots wordt gecompenseerd door de veel hogere vermogenswaarde van het varkensrecht dat voor de mestproductierechten in de plaats komt. Walda geeft immers in zijn pre-advies aan dat nu reeds contractueel prijzen voor varkensrechten - niet zijnde fok-zeugenrechten - worden afgesproken overeenkomend met omgerekend ƒ 70,- per kilogram fosfaat, en voor fokzeugenrechten overeenkomend met omgerekend f 150,-per kilogram fosfaat, terwijl in de periode juli 1996 tot juli 1997 voor mestproductie-rechten prijzen van gemiddeld ƒ 46,- per kilogram fosfaat werden geboden. Snijders wijst erop dat er behalve van vermogensschade echter ook sprake is van inkomens-schade: met de generieke korting en het vervallen van de latente ruimte wordt immers een groot deel van de productiecapaciteit van bedrijven en daarmee van het vermogen een inkomen te verwerven afgenomen.&#13;
Onteigening van vermogensrechten is hier in ieder geval volgens Stein niet aan de orde. Het ontnemen van productiecapaciteit kan niet worden gezien als een onteigening, om-dat de overheid niet voornemens is de ingenomen productierechten zelf te gaan gebruiken. Rechtvaardiging van schadeloosstelling op grond van art. 14 van de Grondwet komt hem dan ook niet erg overtuigend over. Een discussie over de vraag of de wet wel in overeenstemming met de Grondwet is, is thans overigens niet meer relevant, nu de Eerste Kamer de wet onlangs heeft aangenomen.11 De Staten-Generaal zijn in Nederland immers het aangewezen orgaan om te toetsen of een formele wet in overeenstemming met de Grondwet is. De rechter heeft die bevoegdheid uitdrukkelijk niet.&#13;
Blijft over de vraag of de wet verenigbaar is met art. 1 van het Eerste protocol bij het Europees Verdrag tot bescherming van de rechten van de mens en de fundamentele vrijheden (EVRM). De rechter is namelijk wel bevoegd om formele wetten te toetsen aan internationale verdragen. Art. 1 van het Eerste protocol beschermt een ieders recht op het ongestoord genot van zijn eigendom en bepaalt voorts dat ontneming van eigendom uitsluitend en alleen zal geschieden in het algemeen belang en onder de voorwaarden voorzien in de wet en in de algemene beginselen van het internationale recht. Dit tast derhalve op geen enkele wijze het recht van staten aan tot regulering van eigendom in het algemeen belang, aldus Haije. Bovendien heeft hij in de jurispru-dentie van het Europese Hof voor de rechten van de mens geen uitspraken kunnen vinden die betrekking hebben op het ontnemen dan wel inperken van productierechSchadevergoeding&#13;
Bij de invoering van het stelsel van varkensrechten wordt niet het gehele niet-gebon-den mestproductierecht voor varkens en kippen omgezet in varkensrechten: door de generieke korting en door het vervallen van de latente ruimte gaat een deel van de productierechten verloren. Maar is er nu sprake van onteigening van vermogensrech-ten en moet daarom de dientengevolge ontstane vermogensschade worden vergoed? Bruïl beantwoordt deze vraag in zijn preadvies bevestigend. Haije is evenwel van mening dat, als er al sprake is van vermogensschade, deze vermogensschade als gevolg van de korting en het vervallen van de latente ruimte in het algemeen ruimschoots wordt gecompenseerd door de veel hogere vermogenswaarde van het varkensrecht dat voor de mestproductierechten in de plaats komt. Walda geeft immers in zijn pre-advies aan dat nu reeds contractueel prijzen voor varkensrechten - niet zijnde fok-zeugenrechten - worden afgesproken overeenkomend met omgerekend ƒ 70,- per kilogram fosfaat, en voor fokzeugenrechten overeenkomend met omgerekend f 150,-per kilogram fosfaat, terwijl in de periode juli 1996 tot juli 1997 voor mestproductie-rechten prijzen van gemiddeld ƒ 46,- per kilogram fosfaat werden geboden. Snijders wijst erop dat er behalve van vermogensschade echter ook sprake is van inkomens-schade: met de generieke korting en het vervallen van de latente ruimte wordt immers een groot deel van de productiecapaciteit van bedrijven en daarmee van het vermogen een inkomen te verwerven afgenomen.&#13;
Onteigening van vermogensrechten is hier in ieder geval volgens Stein niet aan de orde. Het ontnemen van productiecapaciteit kan niet worden gezien als een onteigening, om-dat de overheid niet voornemens is de ingenomen productierechten zelf te gaan gebruiken. Rechtvaardiging van schadeloosstelling op grond van art. 14 van de Grondwet komt hem dan ook niet erg overtuigend over. Een discussie over de vraag of de wet wel in overeenstemming met de Grondwet is, is thans overigens niet meer relevant, nu de Eerste Kamer de wet onlangs heeft aangenomen.11 De Staten-Generaal zijn in Nederland immers het aangewezen orgaan om te toetsen of een formele wet in overeenstemming met de Grondwet is. De rechter heeft die bevoegdheid uitdrukkelijk niet.&#13;
Blijft over de vraag of de wet verenigbaar is met art. 1 van het Eerste protocol bij het Europees Verdrag tot bescherming van de rechten van de mens en de fundamentele vrijheden (EVRM). De rechter is namelijk wel bevoegd om formele wetten te toetsen aan internationale verdragen. Art. 1 van het Eerste protocol beschermt een ieders recht op het ongestoord genot van zijn eigendom en bepaalt voorts dat ontneming van eigendom uitsluitend en alleen zal geschieden in het algemeen belang en onder de voorwaarden voorzien in de wet en in de algemene beginselen van het internationale recht. Dit tast derhalve op geen enkele wijze het recht van staten aan tot regulering van eigendom in het algemeen belang, aldus Haije. Bovendien heeft hij in de jurispru-dentie van het Europese Hof voor de rechten van de mens geen uitspraken kunnen vinden die betrekking hebben op het ontnemen dan wel inperken van productierechten. Dit laatste is evenwel een gevaarlijke redenering, merkt Snijders op.12 Dat geldt ook voor de argumentatie die de regering volgt ter weerlegging van het belang van het Wachauf-arrest in dezen.13 In dit arrest heeft het Hof van Justitie geoordeeld dat het onverenigbaar is met de eisen van de bescherming van de fundamentele rechten in de communautaire rechtsorde indien een gemeenschapsregeling tot gevolg zou hebben dat een pachter bij het einde van de pacht zijn melkquotum zou verliezen zonder dat zijn dientengevolge geleden schade wordt vergoed. Aldus zou die pachter "van de vruchten van zijn inspanningen en van zijn investeringen in het gepachte bedrijf wor-den beroofd". De regering heeft vervolgens gemeend dat het in het Wachauf-arrest ging om een communautaire regeling, terwijl de Whv een nationale regeling is.&#13;
Het Hof van Justitie heeft bovendien in de zaak Bostock volledig afstand genomen van het Wachauf-arrest, aldus Haije.u Het Hof concludeert in het Bostock-arrest dat de bescherming van het recht van eigendom door de communautaire rechtsorde niet inhoudt dat een lidstaat verplicht is een regeling in te voeren die voorziet in een door de verpachter aan de vertrekkende pachter te betalen schadevergoeding, noch dat de pachter er rechtstreeks een recht op schadeloosstelling aan kan ontlenen. Het in het communautaire recht gewaarborgde recht van eigendom omvat immers niet het recht een voordeel als de in het kader van een gemeenschappelijke marktordening toege-kende referentiehoeveelheid te verhandelen. Het Bostock-arrest betekent volgens Haije tevens dat "Wachauf exit" is, zoals ook Snijders dat zelf naar aanleiding van het Bostock-arrest heeft geschreven.15 Echter, met dat artikel heeft Snijders destijds niet willen suggereren dat hetgeen in het Wachauf-arrest aan de orde is geweest, plotseling allemaal achterhaald is. In de discussie over de vergoedingsrechten tussen verpachter en pachter bij het einde van de pachtovereenkomst werd indertijd het Wachauf-arrest nogal eens opgevoerd. Maar het Hof van Justitie komt in de zaak-Bostock tot de con-clusie dat in de zaak-Wachauf een geheel andere vraag aan de orde was. Wachauf maakte aanspraak op een vergoeding door de Duitse overheid in verband met het feit dat hij had besloten zijn melkproductie te staken. Dat is iets anders dan het maken van aanspraak op een door de verpachter te betalen vergoeding nadat de pacht is geëindigd, zoals Bostock dat deed. Snijders heeft met "Wachauf exit" niets anders bedoeld dan dat men voor de verhouding verpachter/pachter het Bostock-arrest in plaats van het Wachauf-arrest ter hand dient te nemen. In het Bostock-arrest wijst het Hof erop dat de rechtsverhouding tussen pachters en verpachters, in het bijzonder bij het einde van de pacht, door het recht van de lidstaten wordt beheerst, zolang het pachtrecht nu eenmaal een nationaal-rechtelijke aangelegenheid is.&#13;
Haije is het wel met Snijders eens dat de lijn van de jurisprudentie van het Europese Hof aangeeft dat het begrip 'eigendom' ruim moet worden uitgelegd, zodat niet op voorhand kan worden uitgesloten dat productierechten daaronder moeten worden begrepen. Snijders haalt in dat verband het arrest-Het Witte Paard aan, waarin ook door de Hoge Raad blijk wordt gegeven van de zeer ruime uitleg van het begrip 'eigendom'.16 In het Eerste protocol bij het EVRM wordt echter met geen woord gerept over schadevergoeding, aldus Haije. Het Europese Hof voor de rechten van de mens heeft in verschillende zaken niettemin bepaald dat fair balance in beginsel moet leiden tot een redelijke schadevergoeding, evenwel bij ontneming van eigendom. Ingeval van regulering van eigendom, de inperking van het genot van eigendom, heeft het Europese Hof in verschillende zaken geoordeeld dat schadevergoeding niet aan de orde was. De regering is van mening dat met de invoering van het stelsel van var-kensrechten sprake is van regulering van eigendom en niet van ontneming daarvan. Er vindt weliswaar productiebeperking plaats, maar de stallen en bedrijven worden op zichzelf niet waardeloos. Daarbij is het naar de mening van Haije in het licht van de jurisprudentie van het Europese Hof ook niet onbelangrijk dat inperking van de mogelijkheid tot het houden van varkens geenszins onvoorzienbaar was in het licht van het gevoerde mest- en ammoniakbeleid. Maar juist die voorzienbaarheid wordt door sommigen in twijfel getrokken.&#13;
Hebben de varkenshouders de aanstaande maatregelen wel kunnen voorzien? En wor-den de varkenshouders niet onevenredig zwaar getroffen door de maatregelen, in ver-gelijking met andere sectoren in de landbouw? Kortom: verdragen de maatregelen zich wel met de algemene beginselen van behoorlijk bestuur, en dan met name met het ver-trouwensbeginsel en het gelijkheidsbeginsel? Haije volgt voor de beantwoording van deze vragen de argumentatie van de regering. De sector had rekening moeten en kun-nen houden met een inperking van de productiemogelijkheden, gezien het sedert 1994 gevoerde mestbeleid met steeds verdergaande aanscherpingen van de normen, de discus-sie over de herstructureringsparagraaf van de Integrale Notitie mest- en ammoniak-beleid17 en de regionale mestplannen. Bovendien kon er niet van uit worden gegaan dat de mestproductierechten eindeloos zouden blijven voortbestaan. Integendeel, meent Bruil, de brief van de minister van 10 juli 1997, waarin de Whv werd aangekondigd, kwam als een donderslag bij heldere hemel. Uit onder meer diezelfde Integrale Noti-tie kunnen namelijk ook hele andere conclusies worden getrokken dan Haije doet.18&#13;
Is het de overheid dan wel toegestaan maatregelen aan te scherpen of bijvoorbeeld vergunningen in te trekken? Jazeker wel, vindt Bruil. Alleen zal zij dan een overgang-stermijn in acht moeten nemen, en dan nog kan het zo zijn dat zij schade dient te ver-goeden. De overgangstermijnen die bij deze maatregelen gelden zijn onvoldoende, vindt ook Stein. Het sleutelarrest bij deze problematiek is het zogenaamde swill-arrest van de Hoge Raad, waarin werd geconcludeerd dat het invoeren van een ver-bod op voordien toegelaten bedrijfshandelingen als onrechtmatig kan worden beschouwd wanneer een dergelijk verbod abrupt wordt ingevoerd en niet vergezeld gaat van een passende overgangstermijn.19 In het swill-arrest was tevens sprake van schending van het gelijkheidsbeginsel - égalité devant les charges publiques - aange-zien een kleine groep varkenshouders onevenredig door de maatregel werd getroffen. Wanneer de varkenshouders zich zouden beroepen op het swill-arrest, zouden zij volgens Stein een behoorlijke kans van slagen hebben om een actie ter zake van onrechtmatige daad jegens de overheid toegewezen te krijgen. Ook in dit geval is immers het gelijkheidsbeginsel geschonden, omdat de mestproblematiek - ook vol-gens Bruil ten onrechte - volledig op de varkenshouders wordt afgewenteld. Haije meent dat het landelijk niet-plaatsbaar mestoverschot van 14 miljoen kilogram fosfaat in 2000 daarentegen in zijn geheel wordt veroorzaakt door de varkenshouderij en er derhalve geen sprake van schending van het gelijkheidsbeginsel kan zijn. Bruil wijst tevens op de varkenshouders die toevallig wél een grondgebonden bedrijf hebben. Deze groep blijft bij de tweede kortingsronde in 2000 namelijk ook niet buiten schot. Hoe kijkt de overheid daar dan tegenaan? Deze grondgebonden bedrijven dragen immers niet bij aan het landelijk niet-plaatsbaar mestoverschot.&#13;
Het vertrouwensbeginsel is bij de onderhavige maatregelen eveneens geschonden omdat de overheid de varkenshouders in het verleden allerlei mogelijkheden heeft geboden hun bedrijven op deze wijze in te richten, en nu niet in een fatsoenlijke financiële regeling en een behoorlijke overgangstermijn is voorzien om de bedrijven aan te passen, aldus Stein. Haije ziet evenwel geen beren op de weg van de overheid: de rechter is immers ingevolge art. 120 van de Grondwet niet bevoegd formele wetten aan zowel de Grondwet als ook aan de algemene rechtsbeginselen te toetsen. Het gaat hier geenszins om een bestuurlijke maatregel, maar om een algemeen verbindend voorschrift, vastgesteld door regering en Staten-Generaal gezamenlijk en generiek toepasselijk op iedereen die varkens houdt. De bezwaren uit het oogpunt van de schending van de beginselen van behoorlijk bestuur richten zich niet zozeer tegen de uitwerking van de maatregelen in de wet als wel tegen de maatregelen als zodanig. De maatregelen dragen, zo durft Stein te verdedigen, toch een bestuurlijk karakter. In dat verband wil hij behalve op het bovengenoemde swill-arrest ook nog wijzen op een recent arrest, waarin de Hoge Raad het swill-arrest heeft bevestigd.20 In deze zaak heeft de Hoge Raad voor het eerst erkend dat er in geval van een algemeen verbin-dend voorschrift niettemin sprake kan zijn van onrechtmatige wetgeving. Wellicht aanleiding voor de overheid zich niet al te zeker van haar zaak te gevoelen? Ten aan-zien van de vraag of naar Nederlands recht toetsing van algemeen verbindende voor-schriften aan fundamentele rechtsbeginselen door de rechter mogelijk is, wijst Snij-ders ter afsluiting op twee arresten van de Hoge Raad, te weten dat van 16 mei 1986 (landbouwvliegers) en dat van 14 april 1989 (Harmonisatiewet).21 In laatstgenoemd arrest heeft de Hoge Raad teruggegrepen naar het landbouwvliegers-arrest en nog eens bevestigd dat toetsing van formele wetten aan fundamentele rechtsbeginselen, zolang die niet in verdragen zijn vastgelegd, niet mogelijk is. Maar met name het laat-ste arrest is volgens Snijders ook een mooi voorbeeld van een zaak waarbij de rechter overduidelijk met de handen in het haar zit: er is zijns inziens weliswaar sprake van onrechtmatige wetgeving, maar hij is niet bevoegd tot ingrijpen.&#13;
2. Terugwerkende kracht&#13;
Een ander belangrijk juridisch bezwaar betreft de terugwerkende kracht van de wet. Bruil gaat er in zijn preadvies uitgebreid op in. De overheid ziet zich dan wel geplaatst voor een dilemma tussen enerzijds de rechtszekerheid voor burgers en anderzijds de effectiviteit van de maatregel. Dat neemt volgens Bruil niet weg dat burgers achteraf niet 'gestraft' mogen worden voor rechtmatige handelingen. Oplos-singen voor een dergelijk probleem zijn in het bestuursrecht al eerder gevonden. Hij wijst daarbij met name op de Wet voorkeursrecht gemeenten, waarin de wetgever wel geslaagd is in het vinden van de balans tussen rechtszekerheid en effectiviteit.&#13;
Haije bestrijdt ten stelligste dat er sprake is van terugwerkende kracht, formeel noch materieel. De wet is gewoon op 1 september 1998 in werking getreden. Tot het tijdstip van inwerkingtreding kon iedereen het aantal varkens houden waarvoor het oude mestproductierecht tot inwerkingtreding ruimte bood. Ter voorkoming van anticipatie-effecten grijpt de wet echter voor de vaststelling van de omvang van het varkensrecht terug op een situatie in het verleden, maar dat is iets anders dan terug-werkende kracht. Overigens is de techniek van een referentiemoment in het verleden ook al gebruikt bij andere quotastelsels, zoals de melk- en de mestquota. Aan de voorzienbaarheid is vervolgens voldaan door de brief van de minister van 10 juli 1997, waarin ook precies is aangegeven op welke basis de varkensrechten zouden worden bepaald en in hoeverre rekening zou worden gehouden met transacties met mestproductierechten. Zo werd al aangekondigd dat transacties na 10 juli 1997 niet zouden leiden tot een verhoging van het varkensrecht. Materieel gezien is dit laatste volgens Bruil wel degelijk een vorm van terugwerkende kracht, evenals het teruggrij-pen op referentiejaren in het verleden. Varkenshouders die in een van beide referen-tiejaren toevallig of om welke reden dan ook minder goed hebben geboerd, worden daarvoor nu gestraft. Varkenshouders die in 1994 mestproductierechten hebben aan-gekocht in de veronderstelling dat zij die ook zouden kunnen gaan gebruiken, wor-den nu gestraft voor zover zij die rechten nog niet hadden benut, zo stelt Bruil in zijn preadvies. Haije wijst op de aanstaande AMvB-Hardheidsgevallen: wanneer de twee mogelijke referentiejaren 1995 en 1996 voor varkenshouders niet-representatief zijn geweest, krijgen zij een derde referentiejaar, 1994, als extra keuzemogelijkheid.22 Bovendien konden varkenshouders die in 1994 mestproductierechten hebben aange-kocht zijns inziens niet in de veronderstelling hebben verkeerd dat zij die rechten nog in 1998 zouden kunnen benutten. In 1994 bepaalde de Wet verplaatsing mestproduc-tie immers dat zij per 1 januari 1997 zou vervallen. Het gevolg daarvan was dat de mestproductierechten waardeloos zouden worden. Bovendien is het volgens Haije ook een ongebruikelijke praktijk dat eerst wordt geïnvesteerd in mestproductierech-ten alvorens men verzekerd is van het daadwerkelijke gebruik daarvan door onder meer een milieuvergunning. Varkenshouders die op 10 juli 1997 reeds een milieuver-gunning in aanvraag hadden, komen overigens wel in aanmerking voor verhoging van hun varkensrecht op grond van de AMvB-Hardheidsgevallen.&#13;
3.&#13;
Rechtsbescherming&#13;
Aannemelijk is - en de eerste berichten daartoe zijn inmiddels in de pers verschenen -dat varkenshouders zich tot de rechter zullen wenden teneinde de gevolgen van de wet ongedaan te maken. Welke mogelijkheden hen daarbij ter beschikking staan, is door Bruil nauwgezet weergegeven in zijn preadvies. De meest voor de hand liggende mogelijkheid is om aanknopingspunten te zoeken bij het besluit waarin de omvang van het varkensrecht zal worden vastgesteld, aldus ook Snijders. Maar is hier wel sprake van een besluit in de zin van de Algemene wet bestuursrecht, waartegen beroep bij het College van Beroep voor het bedrijfsleven open staat? Neen, zegt de regering. Iedere varkenshouder kon in juli 1998 een brief van Bureau Heffingen tege-moet zien waarin het bureau hem in kennis stelt van de omvang van zijn varkens-recht. Volgens de minister heeft de brief geen rechtsgevolg, omdat het varkensrecht rechtstreeks uit de wet voortvloeit. Hetzelfde geldt voor het varkensrecht van voor-lopers en knelgevallen. Het is volgens Walda en Bruil dan ook beter te spreken van de constatering van het varkensrecht door Bureau Heffingen dan van de vaststelling daarvan. Snijders vraagt zich bovendien af hoe het varkensrecht überhaupt uit de wet kan voortvloeien wanneer de brief uit Assen zo veel eerder uitgaat dan de wet in wer-king treedt.&#13;
Indien een varkenshouder van mening is dat de AMvB-Hardheidsgevallen op zijn bedrijf van toepassing is maar Bureau Heffingen bestrijdt dat, is er ook dan geen sprake van een beschikking waartegen bezwaar en beroep open staat, zo vraagt Mertens zich af. Haije wijst op het systeem van mestproductierechten, waarbij het ook weieens voorkomt dat veehouders bezwaar aantekenen tegen de brief van Bureau Heffingen waarin de geregistreerde mestproductierechten worden vermeld. Dat be-zwaar wordt vervolgens niet ontvankelijk verklaard door het College van Beroep. De inhoud van dergelijke brieven uit Assen is namelijk enkel een weergave van de admi-nistratie van Bureau Heffingen.&#13;
Bruil is van mening dat een varkenshouder niettemin van oordeel kan zijn dat hem een hoger varkensrecht toekomt dan Bureau Heffingen heeft geconstateerd. Naar-mate zo'n discussie over de hoogte van het varkensrecht te voeren is, zou de rechter omwille van de rechtsbescherming iemand toch al gauw ontvankelijk moeten verkla-ren, aldus Bruil. Hij geeft vervolgens toe dat in dit verband misschien niet al te veel van het College van Beroep voor het bedrijfsleven moet worden verwacht. Maar wanneer een varkenshouder goede argumenten heeft om eraan te twijfelen of er een juiste constatering van zijn varkensrecht is gedaan, zou het toch onbestaanbaar zijn dat er geen weg in Nederland is om dat door de rechter te laten toetsen. En de meest aangewezen rechter om in een dergelijk geval uitspraak te doen in individuele situ-aties is volgens Snijders toch de civiele rechter. Het gaat immers in de kern om een civielrechtelijk probleem, waarbij nog altijd de vraag centraal staat: kan de korting op het varkensrecht worden toegepast zonder dat daar een passende schadevergoeding tegenover staat?&#13;
4. Het stelsel van varkensrechten: enkele opmerkingen&#13;
Walda gaat in zijn preadvies in op de noodzaak van invoering van het stelsel van var-kensrechten. De Wet verplaatsing mestproductie zou slechts drie jaar in werking blij-ven,23 omdat uiteindelijk met het systeem van regulerende mineralenheffingen, Minas, de mestproblematiek zou worden opgelost. Dat is echter niet gelukt. De mestproductie is zelfs, ondanks de Meststoffenwet en de Wet verplaatsing mestproductie, aan-zienlijk toegenomen. Die toename was volgens Walda ook mogelijk door de opzet van beide wetten.&#13;
Volgens het systeem van de Meststoffenwet is het verboden de productie van dier-lijke meststoffen uit te breiden indien de productie groter is of daarmee groter wordt dan 125 kilogram fosfaat per hectare per jaar van de tot het bedrijf behorende opper-vlakte landbouwgrond.24 Dat leverde natuurlijk wel de mogelijkheid op om de opper-vlakte landbouwgrond die niet belast was met mestproductie daar alsnog wel mee te belasten. Dat is volgens Walda ook in toenemende mate gebeurd, met name op akker-bouwbedrijven. De Wet verplaatsing mestproductie kent aan het grondgebonden deel van het mestproductierecht diezelfde hoeveelheid van 125 kilogram fosfaat per hectare toe, waarop de veehouder naar keuze diersoorten mag houden. Varkenshouders zijn dan ook varkensmest gaan produceren op basis van het grondgebonden mestpro-ductierecht. De Wet verplaatsing mestproductie voorzag er voorts in dat de zoge-naamde latente mestproductieruimte voor varkens en kippen niet verplaatst zou kun-nen worden. De niet-gebonden mestproductierechten varkens en kippen zijn daartoe onderverdeeld in verplaatsbare en niet-verplaatsbare rechten. Maar het stond natuur-lijk degene die de beschikking had over latente niet-verplaatsbare rechten en ook niet voornemens was die rechten zelf te gaan gebruiken, vrij om van zijn verplaatsbare rechten een zodanig deel te verkopen dat hij vervolgens zijn latente niet-verplaatsbare rechten zelf kon gaan gebruiken. Met name grondgebonden gemengde veehouderij-bedrijven hebben dankbaar gebruik gemaakt van een volgende mogelijkheid die het systeem van de Wet verplaatsing mestproductie hen bood om de mestproductie door met name varkens en kippen uit te breiden. Niet-gebonden mestproductierechten rund-vee en kalkoenen konden tegen relatief lage prijzen worden aangekocht om daarop het rundvee te gaan houden, zodat de grondgebonden mestproductierechten beschik-baar kwamen om daarop varkens of kippen te gaan houden. Ten slotte kon de mestpro-ductie door varkens worden uitgebreid doordat het omwisselingsverbod geen betrek-king had op een omwisseling van de mestproductie door kippen in die door varkens.&#13;
Haije is het met Walda eens dat uitbreiding van de mestproductie door met name varkens en kippen inderdaad kon plaatsvinden onder de Meststoffenwet en de Wet verplaatsing mestproductie. Alleen is dat zijns inziens niet op grote schaal gebeurd sinds de invoering van de Wet verplaatsing mestproductie in 1994. Uit de statistieken blijkt namelijk dat de belangrijkste toename van het aantal varkens heeft plaatsgevon-den tussen 1984 en 1993 en dat dat aantal sinds 1994 zelfs licht is afgenomen. Walda bestrijdt de cijfers niet, maar dat betekent natuurlijk nog niet dat ze niet anders zou-den zijn geweest wanneer beide wetten géén mogelijkheden tot uitbreiding van de mestproductie zouden hebben geboden. Ten aanzien van de vraag waarom er ondanks de bestaande regelgeving - en met name ondanks Minas - dan toch weer nieuwe regelgeving noodzakelijk is, merkt Haije op dat de verliesnormen van Minas alleen kunnen worden gehandhaafd wanneer sprake is van evenwicht op de mest-markt. Wordt er namelijk meer mest geproduceerd dan kan worden afgezet, dan leidt schaarste aan afzetmogelijkheden tot dusdanig hoge afzetprijzen dat handhaving van de normen onvoldoende is verzekerd. Veehouders zullen oneigenlijke wegen gaan zoeken om van hun overschotmest af te komen, hetgeen grootschalige overbemesting tot gevolg zal hebben. Om die reden moet een aanvullend instrument worden inge-zet, het stelsel van varkensrechten, dat direct stuurt op de omvang van de mestpro-ductie en op aantallen dieren.&#13;
Walda signaleert een opmerkelijke pachtrechtelijke consequentie van de hoge kortings-percentages bij de overgang van het varkensrecht en bij bedrijfsoverdracht, gecombi-neerd met de aan de vervreemder van het varkensrecht toekomende vergoeding. Hij illustreert dit met het volgende voorbeeld. Een pachtovereenkomst met betrekking tot een varkensstal, plaats biedend aan 1000 vleesvarkens, eindigt in 1999. Uitgaande van de gemiddelde latentie in Nederland van 18%25 krijgt de pachter bij inwerkingtreding van de wet per 1 september 1998 de beschikking over een varkensrecht overeenkomend met 738 vleesvarkens (1000 minus 18% minus de korting van 10%). Bij beëindiging van de pachtovereenkomst vindt vervolgens een korting met 60% plaats, als gevolg waarvan er een varkensrecht resteert overeenkomend met ca. 295 vleesvarkens. Kort daarop, namelijk op 1 januari 2000, vindt er nog eens een korting van 15% plaats. De verpachter houdt uiteindelijk een varkensstal over die ruimte biedt aan 1000 vleesvar-kens, maar waarin hij op grond van het resterende varkensrecht nog slechts 250 vlees-varkens mag houden! Nu aan de pachter een vergoeding is toegekomen omdat de over-dracht heeft plaatsgevonden in 1999, zal de verpachter wel aanspraak op althans een deel van die vergoeding maken. Daar die vergoeding nu juist bedoeld is om tot een sanering in de varkenshouderij te komen, zal de pachter ook heel goed kunnen verde-digen dat de verpachter geen aanspraak op die vergoeding kan maken, aldus Walda. De wet regelt ter zake helemaal niets. We wachten het oordeel van de rechter af.&#13;
Er bestaat, ongetwijfeld niet alleen bij Mertens, enige onduidelijkheid over de grond-gebondenheid van het varkensrecht. Grondgebonden is alleen het varkensrecht en eventueel het fokzeugenrecht dat bij inwerkingtreding van de wet grondgebonden blijkt te zijn, bepaald op basis van het aantal varkens dat in het referentiejaar op basis van grondgebonden mestproductierechten werd gehouden. Het grondgebonden var-kensrecht is niet verhandelbaar. Een overgedragen - niet-gebonden - varkensrecht blijft niet-gebonden, ook al heeft de verwerver van het varkensrecht de beschikking over voldoende grond. De zogenaamde 'inzak-regel' zoals die onder de Meststoffen-wet en de Wet verplaatsing mestproductie geldt, geldt derhalve niet bij het stelsel van varkensrechten. Het grondgebonden deel van het varkensrecht kan ook alleen maar gebruikt worden als er voldoende grond tegenover staat waarop geen andere dier-soorten worden gehouden. Op basis van grond alleen kunnen ook geen varkens wor-den gehouden; in dat geval zullen altijd varkensrechten verworven moeten worden.&#13;
5.&#13;
Dierenwelzijn&#13;
De invoering van het stelsel van varkensrechten draagt bij aan een versnelde realisatie van aangescherpt beleid op het vlak van dierenwelzijn, zo blijkt uit de Memorie van Toelichting.26 De toenemende ethische bezwaren tegen een tot een productiefabriek verworden varkenshouderij, waar het welzijn van dieren op het punt van huisvesting, verzorging en transport onvoldoende tot zijn recht komt, nopen tot maatregelen. De eisen uit het - op de Gezondheids- en welzijnswet voor dieren gebaseerde - Varkens-besluit worden dan ook aangescherpt. Het gaat daarbij onder meer om het houden van varkens in stabiele groepen, groepshuisvesting voor zeugen, vergroting van de oppervlakte per dier en om aanscherping van de bestaande overgangstermijnen voor roostervloeren en het aanbinden van zeugen.&#13;
Door invoering van het stelsel van varkensrechten wordt direct extra ruimte voor de dieren gecreëerd. Nog belangrijker is dat de aanstaande maatregelen leiden tot een versnelde verwezenlijking van de strengere welzijnsvereisten, aangezien voor bedrij-ven die varkensrechten verwerven ingevolge het Varkensbesluit de reguliere over-gangstermijnen niet van toepassing zijn. Zij moeten direct aan de strengste welzijn-seisen voldoen.&#13;
Boon acht de maatregelen op het vlak van dierenwelzijn volstrekt onvoldoende. Behoudens enkele vragen die door kamerleden zijn gesteld en een aantal antwoorden van de minister daarop, is het onderwerp 'welzijn' in de luwte van de hele parlemen-taire behandeling van de Whv gebleven. Boon ziet dat als een gemiste kans: het was zijns inziens toch een mooie gelegenheid geweest om in het kader van de herstructu-rering het dierenwelzijn in een wat breder perspectief te plaatsen. Hij vraagt zich af welk niveau van dierenwelzijn de minister nu eigenlijk nastreeft en wat uiteindelijk de kosten zijn van de maatregelen om dat welzijn te kunnen garanderen. Boon pleit ervoor dusdanige financiële maatregelen te nemen dat diervriendelijk geproduceerd vlees goedkoper wordt dan traditioneel geproduceerd vlees, in de lijn van de oplos-sing van het probleem met gelode en ongelode benzine een tiental jaren geleden. Een-zelfde idee lanceerde Boon aan het begin van de jaren tachtig als oplossing voor de welzijnsproblematiek bij legbatterijkippen. Welzijnsverbeterende maatregelen zou-den een kostprijsverhoging per ei van enkele centen tot gevolg hebben. Hij stelde voor - zij het tevergeefs - de kostprijsverhoging, ook voor de te exporteren eieren, te laten betalen door de Nederlandse consument.&#13;
Den Hoed wijst erop dat bij de discussie over de aan te scherpen welzijnseisen de concurrentiepositie van Nederland niet uit het oog mag worden verloren. Richtlijn 91/630/EEG, waarop het Varkensbesluit mede is gebaseerd, stelt minimumnormen ter bescherming van varkens.27 In zijn vijfde overweging geeft de Raad aan dat ver-schillen tussen lidstaten waardoor de mededingingsvoorwaarden kunnen worden ver-valst, een belemmering vormen voor een goede werking van de gemeenschappelijke marktordening voor varkens. En dat is nu juist iets wat wél gebeurt als Nederland verdergaande welzijnseisen stelt dan andere lidstaten. Wat opvalt in het rijtje van lid-staten die eveneens aanvullende welzijnseisen stellen, is dat de belangrijkste actoren op de varkensmarkt daarin ontbreken. Het uitgangspunt zou volgens Den Hoed moeten zijn dat in de gehele Europese Unie één uniform regime geldt, wat op zich-zelf best een hoog beschermingsniveau mag hebben; maar dan wel voor alle Europese varkens, en niet alleen voor de Nederlandse. Uitgangspunten&#13;
Den Hoed wijst op het gebrek aan draagvlak in de sector door deze manier van ingrijpen door de overheid. De sector wordt naar zijn idee toch min of meer de wacht aangezegd. Wil men in Nederland tot een vruchtbare discussie komen, dan zal men in ieder geval van beide kanten een poging moeten doen om tot consensus te komen. Den Hoed formuleert daartoe een aantal uitgangspunten waarbinnen die discussie zijns inziens gevoerd zou moeten worden.&#13;
"De intensieve veehouderij is in principe maatschappelijk aanvaardbaar, mits aan bepaalde normen wordt voldaan." Echter, dat is volgens Boon nog maar de vraag. De intensieve veehouderij is zonder enige maatschappelijke interventie ontstaan en is vervolgens geen strobreed in de weg gelegd. De problematiek in de intensieve vee-houderij had sneller tot een oplossing kunnen worden gebracht wanneer eerder was onderkend dat de sector te ver is doorgeslagen, en er niet allerlei wettelijke verplich-tingen van hogerhand zouden zijn opgelegd maar er tijdig een forse financiële injectie aan de sector was gegeven, aldus Boon. Dat zou een stimulans zijn geweest om onder meer het dierenwelzijn te verbeteren.&#13;
Den Hoed meent dat in principe aanvaard is dat "het interveniëren in het leven van dieren is toegestaan, mits het doel aanvaardbaar is en kritisch wordt bezien welke andere - minder belastende - alternatieven voorhanden zijn met betrekking tot de specifieke interventies". Deze stelling heeft betrekking op een van de belangrijkste wettelijke dierenbeschermingsbepalingen, geregeld in de art. 36 en 37 van de Gezond-heids- en welzijnswet voor dieren. Deze belangenafweging is volgens Boon in ieder geval nimmer toegepast op de intensieve veehouderij.&#13;
"De intensieve veehouderij is een economische activiteit, in die zin dat het een inkomen moet kunnen opleveren voor de veehouder en de verbonden handel en ver-werking." Daarbij mag volgens Boon niet uit het oog worden verloren dat omgekeerd mensen een inkomen zijn gaan onttrekken aan dieren. Een goed voorbeeld is de opmars van de struisvogelhouderij in Nederland. Wie had twintig jaar geleden gedacht dat er ooit struisvogelvlees bij de Nederlandse slager te koop zou zijn? Iemand heeft op een goede dag bedacht dat dat weieens een gat in de markt zou kun-nen zijn, en dat betekende het begin van de ontwikkeling van de intensieve struis-vogelhouderij.&#13;
"Normen met betrekking tot houderij-omstandigheden en aanvaardbaarheid van interventiedoelen dienen wetenschappelijk te zijn onderbouwd." Boon is van mening dat er meer dan voldoende onderzoeksrapporten voorhanden zijn. Die rapporten zijn echter niet altijd met elkaar in overeenstemming en feit blijft dat de minister eind 1997 de wijziging van het Varkensbesluit heeft teruggetrokken, onder meer omdat er niet voldoende onderzoek was gedaan naar bepaalde voorgestelde maatregelen.&#13;
Het laatste uitgangspunt is in feite de belangrijkste stelling van Den Hoed. "Alle partijen erkennen elkaar als gelijkwaardige en te respecteren gesprekspartner." En dat is helaas de afgelopen tijd veel te weinig gebeurd, vindt Den Hoed. De varkenshouder is in de media meermaals afgedaan als een vrij suspecte figuur, hetgeen toch geen juiste basis kan zijn om de discussie aan te gaan over een werkelijk acceptabel welzijnsbeleid. Boon is het daar mee eens, maar vindt ook dat de samenleving zich de afgelopen tientallen jaren behoorlijk gedeisd heeft gehouden. Consumenten zijn zijns inziens ook niet in staat het verband te leggen tussen hetgeen zij alledaags consumeren en hetgeen alledaags aan de andere kant geproduceerd wordt. De sector is er bovendien goed in geslaagd de dieren aan het zicht te onttrekken door ze in stallen te stoppen, en heeft er volgens Boon ook alles aan gedaan om de maatschappelijke discussie over dierenwelzijn niet te houden.&#13;
Dierenwelzijn blijft een emotioneel begrip. Dat is ook tijdens de jaarvergadering van de Vereniging voor Agrarisch Recht weer gebleken; niet alleen uit de schets van Den Hoed over de verschillende stromingen in de maatschappij met elk hun eigen opvat-tingen over de intensieve veehouderij, maar ook uit de discussie tussen preadviseur en interveniënt. Men zal het ook nooit helemaal eens worden over dierenwelzijn. Dat is ook wat Bruil concludeert ter afsluiting van dit onderwerp. Bruil is overigens van mening dat de sector zich langzamerhand wat minder op zijn eigen gelijk zou moeten terugtrekken en wat meer zou moeten openstaan voor wat de markt vraagt. Het is de consument waarmee de sector te maken heeft, en dat realiseert men zich op dit moment te weinig.&#13;
6.&#13;
Reconstructiewet concentratiegebieden&#13;
In de concentratiegebieden is de problematiek op het vlak van milieu en ruimtelijke kwaliteit zo groot dat aldaar onder meer een ruimtelijke herstructurering dient plaats te vinden, zo schreef de minister in de Memorie van Toelichting.28 Daartoe wordt thans een Reconstructiewet concentratiegebieden met een aangepast landinrichtings-instrumentarium voorbereid. Het wetsvoorstel ligt op dit moment voor advies bij de Raad van State en is nog niet openbaar. Naast enkele parlementaire stukken en geruchten in de media is er nauwelijks wat bekend over de nieuwe wet.29 De discussie tussen preadviseur en interveniënt heeft dan ook voornamelijk betrekking op wat er volgens hen wel en niet mogelijk zal zijn en zal moeten zijn met de Reconstructiewet.&#13;
Roze invasie&#13;
Alvorens in te gaan op de Reconstructiewet zelf wijdt Bruil enkele opmerkingen aan de ruimtelijke regulering van de intensieve veehouderij in het algemeen. De conclusie die hij uit het eerste deel van het preadvies trekt, is dat er veel mogelijk is met een bestemmingsplan, maar dat er wel grenzen aan zijn. Die grenzen komen voorname-lijk in de jurisprudentie naar voren, waaruit blijkt dat ruimtelijke overwegingen moe-ten noodzaken tot een beperking van de intensieve veehouderij in een bepaald gebied. Welke die ruimtelijke overwegingen precies zijn, is niet zo duidelijk aan te geven. Daaronder zullen bijvoorbeeld wel de nabijheid van bebouwing en de invloed op natuur en landschap vallen, maar niet de specifieke milieuhygiënische argumenten. En daar ligt nu juist het probleem voor gebieden die te maken hebben met de zogenaam-de 'roze invasie'. De argumenten tegen de vestiging van intensieve veehouderij in onder meer Zeeland, Flevoland en Groningen zijn over het algemeen van milieu-hygiënische aard, welke volgens Bruil niet voldoende grondslag bieden om in bestem-mingsplannen strikte reguleringen op te nemen. Van ruimtelijke belemmeringen van wege de nabijheid van bebouwing en invloed op natuur en landschap is in die gebie-den geen sprake; er is immers vrijwel altijd voldoende afstand te scheppen. Hoewel jurisprudentie op dit terrein moet worden afgewacht - de bestaande jurisprudentie heeft namelijk vooral betrekking op de concentratiegebieden waar die ruimtelijke problematiek wel aanwezig is - denkt Bruil dat de 'schone' gebieden die thans door de roze invasie worden belaagd, de intensieve veehouderij door middel van het bestemmingsplan moeilijk zullen kunnen weren.&#13;
Landinrichting geschikt?&#13;
De nieuwe Reconstructiewet zal blijkens de brief van de minister van 12 december 1997 het vernieuwde instrumentarium van de 'herijking landinrichting' gaan be-vatten.30 De huidige Landinrichtingswet (hierna: Lw) wordt voor de beoogde recon-structie niet voldoende snel en flexibel geacht. De Reconstructiewet zal wat betreft het herijkingsysteem ook wel een voorproefje op een vernieuwde Landinrichtingswet gaan worden. Dat past ook wel in de lijn van de geschiedenis van de landinrichtings-wetgeving, merkt Zevenbergen op. In het verleden hebben de Herverkavelingswet Walcheren en de Herverkavelingswet Noodgebieden en later de Reconstructiewet Midden-Delfland en de Herinrichtingswet Oost-Groningen en de Gronings-Drentse Veenkoloniën ook een duidelijke invloed gehad op respectievelijk de Ruilverkave-lingswet 1954 en de Landinrichtingswet. Het instrument 'landinrichting' past zich steeds aan de behoeftes in het landelijk gebied aan.&#13;
Het is de vraag of een landinrichtingsachtige wet als de Reconstructiewet wel het meest geëigende instrument is om de beoogde reconstructie in de concentratiegebie-den te realiseren. Om de gewenste varkensvrije zones te realiseren, zullen in elk geval gebouwen moeten worden afgebroken en bedrijven moeten worden verplaatst. De vraag die daarbij opdoemt is: kan de Reconstructiewet ingrijpen in de rechten ten aanzien van gebouwen? En bovendien: kunnen gebouwen onteigend worden? Bij een herinrichting, een van de vormen van landinrichting, is onteigening mogelijk. In de praktijk komt onteigening evenwel nauwelijks voor; bijna alle grond wordt op basis van vrijwilligheid verworven. En de vraag of ook gebouwen kunnen worden ontei-gend is eigenlijk nooit, ook niet in de jurisprudentie, beantwoord. Drupsteen en Bruil menen dat die vraag ontkennend moet worden beantwoord, zich daarbij voorname-lijk baserend op art. 10 lid 3 Lw, waarin wordt bepaald dat "zonder toestemming van de eigenaar geen wijziging wordt gebracht in diens recht ten aanzien van gebouwen". Zevenbergen is het op dit punt niet met de preadviseurs eens. Na een analyse van de wetsgeschiedenis komt hij tot de conclusie dat destijds door de regering wel beoogd zal zijn dat de gedwongen herverkaveling van gebouwen geen normaal onderdeel van landinrichting zou moeten worden, maar aan extra criteria zou moeten worden ver-bonden. In dringende gevallen is de gedwongen herverkaveling van gebouwen door de combinatie van art. 10 lid 4 en art. 128 lid 3 Lw wel degelijk mogelijk.31 Ook onteigening van gebouwen is volgens Zevenbergen in de landinrichting zeker niet onmo-gelijk. In de door middel van art. 233 Lw aan de Onteigeningswet toegevoegde art. 122 en 123 wordt immers gesproken over de mogelijke onteigening van onroerende zaken en rechten, in het belang van de landinrichting. En onroerende zaken omvatten op grond van art. 5:20 sub e BW tevens de opstallen, aldus Zevenbergen. Zevenber-gen en Bruil zijn het wel met elkaar eens dat het allemaal wat ongelukkig in de wet terechtgekomen is, en dat de mogelijkheden ten aanzien van gebouwen in de Recon-structiewet duidelijker zullen moeten worden geregeld dan thans in de Landinrich-tingswet het geval is.&#13;
Of herverkaveling en onteigening van gebouwen nu wel of niet mogelijk zal zijn in de nieuwe Reconstructiewet, het is in ieder geval wel altijd mogelijk varkenshouders vrijwillig te laten vertrekken, merkt Zevenbergen op. De varkenshouders kunnen gestimuleerd worden hun bedrijf te verplaatsen door subsidies te verstrekken en het hen gemakkelijk te maken op de nieuwe plaats van vestiging. In ieder geval moet worden voorkomen dat de nieuwvestiger in eindeloze procedures geraakt met betrek-king tot het verkrijgen van de nodige bouw- en milieuvergunningen.&#13;
Als de overheid afhankelijk zal zijn van de vrijwillige medewerking van de var-kenshouders, zal er volgens Bruil ook een goede regeling moeten komen ten aanzien van productierechten. Wanneer bijvoorbeeld bij de overdracht van een bedrijf het varkensrecht op grond van de Whv met 60, 40 of 25% wordt gekort, hoef je immers niet veel animo van de varkenshouders te verwachten. Ook Mertens pleit voor een uitzondering op de afroompercentages in het kader van de reconstructie. Maar uit-zonderingen op de afroming maken haar weer minder effectief, aldus Haije. Een alternatief zou kunnen worden gevormd door een financiële tegemoetkoming aan de verplaatsers. Over dit onderwerp heeft volgens Haije evenwel nog geen besluitvor-ming plaatsgevonden.&#13;
Ten slotte pleit Bruil voor het opnemen van de nodige coördinatie-constructies in de Reconstructiewet. Het bestemmingsplan, dat immers de voorgenomen reconstruc-tie in de weg kan staan, zou bijvoorbeeld meegenomen kunnen worden in de proce-dure van een reconstructieplan.&#13;
7.&#13;
Slotbeschouwing&#13;
Alle aspecten van de herstructurering van de varkenshouderij zijn tijdens deze jaar-vergadering aan bod gekomen; het ene aspect wellicht wat uitgebreider dan het ande-re. De heldere preadviezen en interventies zullen de nieuwe regelgeving bij vele aan-wezigen een stuk inzichtelijker hebben gemaakt.&#13;
Vele vragen zijn gesteld en ook beantwoord tijdens de jaarvergadering. Ook geble-ken is dat vele vragen eerst in de toekomst zullen en kunnen worden beantwoord. Om met het laatstbesproken onderwerp te beginnen: zo zal hopelijk binnen niet al te lange tijd blijken hoe de Reconstructiewet concentratiegebieden er precies zal gaan uitzien. Maar velen zullen nog nieuwsgieriger zijn naar het oordeel van de rechter over de Whv. Want van de rechter zullen uiteindelijk de antwoorden moeten komen op de vragen of de wet zich verdraagt met het Europese recht en met de algemene beginse-len van behoorlijk bestuur, en of de overheid nu wel of niet tot schadevergoeding ver-plicht is. Het oordeel van de rechter kan echter nog wel enige jaren op zich laten wachten. En intussen is de wet gewoon per 1 september 1998 in werking getreden. Vele varkenshouders zullen de komende tijd dan ook voor zeer ingrijpende beslissin-gen komen te staan.</content><legacyfootnotes>1. P. de Haan, G.M.F. Snijders en D. W. Bruil, 'Wet herstructurering varkenshouderij onrechtmatig en ondoelmatig', NJB 1998, p. 256 e.v.; 'Varkensrecht of varkensonrecht? Herstructureringswet: onrecht-matig en ondoelmatig', Agr.r. 1998, p. 59 e.v.; 'In antwoord op de Memorie van Antwoord: Open brief aan de Eerste Kamer der Staten-Generaal inzake het wetsvoorstel Herstructurering varkenshouderij (20 februari 1998)', Agr.r. 1998, p. 126 e.v.; 'Nadere Memorie van Antwoord: herhaling van zetten en misverstanden', Agr.r. 1998, p. 278 e.v.&#13;
2. Verordening (EEG) nr. 2759/75, PbEG nr. L 282/1.&#13;
3. Zie met name het arrest-Holdijk, HvJ 141-143/81, Jur. 1982, p. 1299 e.v.&#13;
4. TK 1996-1997, 25 448, nr. 1.&#13;
5. TK 1997-1998, 25 746, nr. 3.&#13;
6. TK 1997-1998, 25 746, nr. 3, p. 3.&#13;
7. Richtlijn 91/676/EEG, PbEG nr. L 375/1.&#13;
8. TK 1995-1996, 24 782, nr. 3, p. 29.&#13;
9. TK 1997-1998, 25 746, A, p. 2.&#13;
10. Overigens wordt dit door Snijders'en zijn collega's De Haan en Bruil wel aangegeven in 'Varkensrecht of varkensonrecht?', Agr. r. 1998, p. 59 e.v.&#13;
11. Haije gaat overigens nog wel in op de toetsing aan art. 14 van de Grondwet. Zie daarvoor de tekst van zijn interventie in het juli/augustusnummer van dit tijdschrift.&#13;
12. Om het gevaar van een dergelijke redenering aan te geven, geeft Snijders ter illustratie een mogelijke dis cussie tussen twee automobilisten na een aanrijding weer: ter beoordeling van de aansprakelijkheid wijst de een op een bepaald arrest van de Hoge Raad, waartegen de ander inbrengt dat die zaak in dit geval niet relevant is, omdat het een aanrijding tussen twee andere automerken betrof dan hier het geval is.&#13;
13. HvJEG 13 juli 1989, Jur. 1989, p. 2609 (zaak 5/88).&#13;
14. HvJEG 24 maart 1994, Jur. 1994, p. 1-955 (zaak C-2/92).&#13;
15. G.M.F. Snijders, 'Wachauf exit', Agr.r. 1994, p. 221 e.v.&#13;
16. HR 30 november 1994, NJ 1995, 668.&#13;
17. TK 1995-1996, 24 445, nr. 1.&#13;
18. Zie de bijlage bij het artikel van De Haan, Snijders en Bruil, 'In antwoord op de memorie van ant woord', Agr.r. 1998, p. 132-133.&#13;
19. HR 18 januari 1991, NJ 1992, 638 (Leffers/Staat)&#13;
20. HR 3 april 1998, nog niet gepubliceerd.&#13;
21. HR 16 mei 1986, NJ 1987, 251; HR 14 april 1989, NJ 1989, 469.&#13;
22. Inmiddels is de AMvB-Hardheidsgevallen in het Staatsblad verschenen: Besluit van 18 juni 1998, houdende regels voor de hardheidsgevallen bij de toepassing van hoofdstuk II en artikel 24 van de Wet herstructu-rering varkenshouderij (Besluit hardheidsgevallen herstructurering varkenshouderij), Stb. 1998, 368.&#13;
23. Namelijk van 1 januari 1994 tot 1 januari 1997&#13;
24. Art. 55 lid 1 Meststoffenwet.&#13;
25. Blijkens de Memorie van Toelichting bij het wetsvoorstel is de gemiddelde latente productieruimte bin nen de niet-gebonden mestproductierechten voor varkens en kippen in Nederland 18% (TK 1997-1998, 25 746, nr. 3, p. 15).&#13;
26. TK 1997-1998, 25 746, nr. 3, p. 3-4.&#13;
27. Richtlijn 91/630/EEG, PbEG nr. L 340/33.&#13;
28. TK 1997-1998, 25 746, nr. 3, p. 4.&#13;
29. TK 1996-1997, 25 448, nr. 1; TK 1997-1998, 25 746 nr. 3 en nr. 25.&#13;
30. TK 1997-1998, 25 746, nr. 25, p. 3.&#13;
31. Art. 10 lid 4 Lw bepaalt dat "de centrale commissie in overeenstemming met gedeputeerde staten kan toestaan, dat van de bepaling in het derde lid wordt afgeweken, indien zij de totstandkoming van de landinrichting in de weg zou staan". Art. 128 lid 3 Lw bepaalt vervolgens dat "binnen een blok opstal len kunnen worden afgebroken, verbouwd, verplaatst, gebouwd of herbouwd, indien dit naar het oor— vervolg 31 —&#13;
deel van de centrale commissie nodig is ter verwezenlijking van het landinrichtingsplan, of een vastge-steld gedeelte daarvan".</legacyfootnotes><footnotes><footnote/></footnotes><auteurs>Ir. S. Bezemer</auteurs><published>1998-09-01 00:00:00</published><modified>1997-05-27 00:00:00</modified><editiondate>1998-09-01</editiondate><htmlpath>https://denhollander.info/artikel/5767</htmlpath></article>
</articles></edition>