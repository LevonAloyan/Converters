<edition><articles><article><jaar>1987</jaar><naam>Tijdschrift voor Agrarisch Recht</naam><uitgave>1</uitgave><aflevering>1</aflevering><searchword>TvAR 1/1987</searchword><id>6308</id><udhid>UDH:TvAR/6308</udhid><titel>Pluraliteit van verpachters bij opzegging en ontbinding van een pachtovereenkomst</titel><searchwords><searchword>TvAR 1/1987</searchword><searchword>UDH:TvAR/6308</searchword></searchwords><attachments><attachment><name>1987_nr 1_Artikel_Heisterkamp.pdf</name><extention>pdf</extention><url>https://denhollander.info/download/6092/ci</url></attachment></attachments><inleiding>1. INLEIDING&#13;
De Pachtwet is ontworpen met het oog op overeenkomsten tussen één verpachter&#13;
en één pachter. Het komt echter veelvuldig voor, dat de rechten van één der partijen&#13;
worden uitgeoefend door meerdere individuen. Terwijl de Pachtwet op een enkele&#13;
plaats de mogelijkheid van pluraliteit aangeeft (artikel 49A, art. 54), ontbreken regels&#13;
die de onderlinge verhouding tussen mede(ver)pachters vastleggen geheel. Dit&#13;
is dus een kwestie van algemeen burgerlijk recht.&#13;
De situatie dat er meerdere verpachters zijn doet zich nogal eens voor. Hier rijst&#13;
de vraag, of de kennisgeving dat de verpachter geen verlenging wenst moet uitgaan&#13;
van alle verpachters of dat iedere verpachter deze rechtsgeldig kan uitbrengen. De&#13;
pachtkamer van Hof Arnhem eist het eerste. Dit leidt echter niet altijd tot bevredigende&#13;
resultaten, vooral niet in de situatie waarin één van de medeverpachters bovendien&#13;
pachter is; deze situatie kan zich voordoen wanneer de eigenaar van landbouwgrond&#13;
dit aan één van zijn kinderen verpacht en vervolgens overlijdt. Onder&#13;
de erfgenamen-verpachters bevindt zich dan tevens de pachter, die er uiteraard weinig&#13;
voor zal voelen, mee te werken aan beëindiging van de pachtovereenkomst. Hij&#13;
zal er de voorkeur aan geven om pachter te blijven van de gezamenlijke erven of&#13;
om te zijner tijd scheiding en deling te eisen, waarbij hij goede kansen heeft om het&#13;
gepachte in eigendom te krijgen voor de waarde in verpachte staat.1 Een mogelijkheid&#13;
om vooraf zijn positie als pachter in een verlengingsprocedure ter discussie te&#13;
stellen ontbreekt, omdat zonder zijn medewerking de kennisgeving van artikel 36 lid&#13;
2 Pw niet rechtsgeldig kan worden uitgebracht. De pachtovereenkomst wordt van&#13;
rechtswege met zes jaren verlengd. Soortgelijke problemen doen zich voor bij het&#13;
instellen van een vordering tot ontbinding van de pachtovereenkomst, waaraan de&#13;
pachter/medeverpachter niet wil meewerken.&#13;
In de literatuur wordt over dit probleem verschillend geoordeeld. Van Andel2&#13;
onderschrijft de zienswijze van het hof en stelt, dat de onbevredigende situatie een&#13;
uitvloeisel is van een slechte regeling van de medeëigendom. De Haan en Houwing&#13;
daarentegen zijn van mening dat de goede trouw in dezen een rol zou moeten spelen.3 Ook Brunner wil een benadering in andere zin dan het hof voorstaat.4&#13;
Dat ook het hof niet altijd tevreden is met het resultaat blijkt uit een overweging in&#13;
een geval, waarin een vordering tot ontbinding tegen een pachter-medeëigenaar niet&#13;
kon worden ontvangen, hoewel deze zich aan wanbetaling en verwaarlozing van het&#13;
gepachte schuldig maakte: 'O, dat deze beslissing weliswaar niet geheel bevredigend is,&#13;
doch een andere beslissing waarbij een of meer medeverpachters hun wil zouden kunnen&#13;
opleggen aan een of meer andere medeverpachters niet minder onbevredigend is; dat&#13;
deze als geheel onbevredigende situatie een gevolg is van de gebrekkige regeling van de&#13;
mede-eigendom en de enige oplossing, die pp. ten dienste staat, hierin bestaat dat zij&#13;
door scheiding en deling uit de onverdeeldheid geraken'.5&#13;
De overwegingen van het hof over wat niet 'bevredigend' is bevredigen ons niet. Het&#13;
komt ons voor dat een constructie, waarin een categorie belangentegenstellingen op&#13;
grond van een formeel beletsel niet aan de rechter kan worden voorgelegd, per definitie&#13;
onbevredigend is. Dit is zeker het geval indien een en ander zijn oorsprong vindt in een&#13;
vermenging van hoedanigheden bij één van de betrokkenen, die er als 'wederpartij van&#13;
zichzelf' belang bij heeft de kwestie niet aan de rechter voor te leggen.&#13;
In het onderstaande zullen wij eerst de uitspraken van het hof over verlenging en&#13;
ontbinding bij pluraliteit analyseren; daarbij komen ook niet gepubliceerde arresten en&#13;
beschikkingen ter sprake. Deze uitspraken zijn verkregen door de tweede auteur, aan&#13;
wie het Gerechtshof te Arnhem toestemming heeft gegeven hiertoe de archieven te&#13;
raadplegen. Vervolgens zullen de belangrijkste lijnen uit deze rechtspraak aan een nader&#13;
onderzoek worden onderworpen. Hierin zullen ook algemene aspecten van medeeigendom&#13;
worden betrokken. Ten slotte wordt een eigen opvatting weergegeven.</inleiding><content>2. DE UITSPRAKEN VAN HET HOF INZAKE VERLENGING&#13;
Dat de kennisgeving van artikel 36 lid 2 Pw alleen rechtskracht heeft indien deze&#13;
wordt gedaan door alle medeverpachters is reeds snel na het inwerkingtreden van de&#13;
huidige Pachtwet door het hof beslist. Het hof overwoog, dat 'de kennisgeving ..., is&#13;
een beheersdaad, welke ten doel heeft en het mogelijk maakt een bestaande&#13;
pachtovereenkomst te beëindigen of althans een beslissing van de rechter uit te lokken&#13;
omtrent verlenging of beëindiging van deze pachtovereenkomst; dat toch deze&#13;
kennisgeving de rechtsverhouding tussen verpachters en pachters wijzigt in zoverre, dat&#13;
de tussen hen bestaande pachtovereenkomst niet van rechtswege wordt verlengd;'.&#13;
Vervolgens werd gesteld, dat 'een dergelijke kennisgeving om geldig te zijn moet&#13;
uitgaan van alle rechthebbenden, aangezien de bevoegdheid van ieder der rechthebbenden afzonderlijk is beperkt in dier voege dat hij de rechten van zijn&#13;
medeërfgenamen-verpachters niet mag aantasten'.6 Blijkens een andere uitspraak7&#13;
moet de opzegging geschieden 'door of namens' alle verpachters en geldt dezelfde&#13;
eis voor het intrekken van de kennisgeving van artikel 36 lid 2. Dit is vereist 'omdat&#13;
de medeverpachters in dat geval ten aanzien van het gehele verpachte land tezamen&#13;
de verpachtende partij zijn en niet ieder afzonderlijk'.&#13;
In verband hiermee worden ook aan de inhoud van de kennisgeving eisen gesteld.&#13;
Duidelijk moet blijken dat deze door of namens alle rechthebbenden is gedaan. Indien&#13;
dit niet blijkt, kan dit gebrek niet door goedkeuring van de overige rechthebbenden&#13;
worden hersteld, aldus het hof.8 Het hof stelt hierbij, dat de pachter aan&#13;
de kennisgeving moet kunnen zien dat deze in orde is, zodat hij weet dat de pacht&#13;
niet van rechtswege wordt verlengd en er reden voor hem kan bestaan een verzoekschrift&#13;
tot verlenging in te dienen.9 Wij vragen ons af, of deze eis ook thans steeds&#13;
op straffe van nietigheid aan de kennisgeving moet worden verbonden. Enerzijds&#13;
eist het hof nog onverkort dat een kennisgeving ex artikel 36 lid 2 'duidelijk en ondubbelzinnig'&#13;
moet zijn, ook al heeft de pachter door het indienen van een verlengingsverzoek&#13;
van een juiste interpretatie blijk gegeven10, maar anderzijds heeft het&#13;
hof een niet in de juiste vorm gedane kennisgeving gebillijkt, toen een pachter niet&#13;
was geschaad in enig belang ter verzekering waarvan het dwingendrechtelijk voorschrift&#13;
is gegeven. Dit laatste bleek uit het feit, dat hij tijdig een verlengingsverzoek&#13;
had ingediend.11 We laten de vraag, of een principieel verschil in behandeling van&#13;
inhoud en vorm van verlengingsverzoeken gerechtvaardigd is, hier onbeantwoord.&#13;
Wel komt het ons voor, dat een kennisgeving van één van meerdere verpachters,&#13;
evenals een kennisgeving bij een niet-aangetekende brief, qua inhoud voldoende&#13;
'duidelijk en ondubbelzinnig' is. Als de pachter een verlengingsverzoek indient en&#13;
bij de behandeling blijkt dat inderdaad namens alle verpachters is kennisgegeven&#13;
zien wij voor de pachtrechter geen reden aanwezig om de pachter (ambtshalve) nietontvankelijk&#13;
te verklaren in zijn verzoek. Dit geldt temeer, omdat het hof bereid is&#13;
om een kennisgeving zonder meer geldig te achten ondanks fouten van ondergeschikte&#13;
aard, waartoe onder andere wordt gerekend het niet ondertekenen van de&#13;
kennisgeving12 en het ondertekenen namens een vennootschap onder firma waarin&#13;
het verpachte nog niet was ingebracht.13 Niettemin heeft het hof nog in 1981 van een andere opvatting blijk gegeven. In&#13;
een geval waarin een broer en zuster samen verpachter waren, bracht de broer in&#13;
de 'ik-vorm' een kennisgeving uit wegens voorgenomen persoonlijk gebruik voor&#13;
'zelf beteling'. De pachter diende een verlengingsverzoek in en werd hierin niet ontvankelijk&#13;
verklaard. Op het beroepschrift, ditmaal afkomstig van broer èn zuster,&#13;
overwoog het hof '... dat een kennisgeving als bedoeld in artikel 36, lid 2 (...) in&#13;
een geval als het onderhavige dient te geschieden door de beide medeëigenarenverpachters&#13;
en gezien het door de wet aan een zodanige kennisgeving verbonden verstrekkende&#13;
gevolg, namelijk dat geen verlenging (...) van rechtswege meer plaatsvindt,&#13;
hiervan ook duidelijk en ondubbelzinnig moet blijken uit de kennisgeving ...'.&#13;
Na te hebben geconstateerd dat de kennisgeving ongeldig was overwoog het hof nog&#13;
dat '... wanneer essentiële rechten en belangen van een partij in het geding zijn, de&#13;
door de wet gestelde formele eisen niet kunnen worden losgelaten tenzij wellicht in&#13;
een bijzonder geval geen sprake kan zijn van enige onduidelijkheid en geen enkel&#13;
belang van een der partijen geschaad kan worden, hetgeen hier niet het geval&#13;
is ...\14 Men vraagt zich af wat het hof als zo'n 'bijzonder geval' zal zien, nu het&#13;
feit dat de pachter een verlengingsverzoek indient kennelijk geen reden is om zo'n&#13;
geval aanwezig te achten. Wij zijn van mening dat het feit dat de pachter in deze&#13;
situatie niet in zijn belang is geschaad, reden zou moeten zijn om hem ontvankelijk&#13;
te verklaren in zijn verlengingsverzoek.&#13;
Wat er verder zij van de duidelijkheid van de kennisgeving, het lijkt ons niet twijfelachtig,&#13;
dat het hof in ieder geval vasthoudt aan de eis, dat de kennisgeving niet&#13;
rechtsgeldig kan worden gedaan indien één van de verpachters - bijvoorbeeld als&#13;
pachter - een duidelijk belang heeft bij het niet beëindigen van de overeenkomst&#13;
en derhalve niet wil meewerken.&#13;
3. DE UITSPRAKEN VAN HET HOF INZAKE ONTBINDING&#13;
Met betrekking tot het instellen van een ontbindingsvordering bij een pluraliteit van&#13;
verpachters heeft het hof meermalen beslist, dat dit alleen mogelijk is, indien de&#13;
overige verpachters in het geding worden betrokken.15 Daarbij werd kennelijk niet de&#13;
eis gesteld, dat het verzoekschrift 'door of namens' alle verpachters moet worden&#13;
ingediend. In zijn arrest van 26 mei 1975 P 1976, 3284 overwoog het hof echter 'dat -&#13;
evenals de kennisgeving, dat geen verlenging gewenst wordt, gedaan moet worden&#13;
door alle medeëigenaren-verpachters, ook als de pachter een van hen is — de vordering&#13;
tot ontbinding wegens wanprestatie slechts kan worden ingesteld door alle medeverpachters&#13;
ook als - zoals in casu - de pachter één van de medeverpachters&#13;
is'. Omdat de pachter op nogal grove wijze zijn verplichtingen niet was nagekomen&#13;
voegde het hof hieraan toe dat de beslissing onbevredigend was, maar moest worden&#13;
gezien als een uitvloeisel van gebrekkige regeling van de mede-eigendom (zie boven&#13;
p.2). Het 'onbevredigende' van deze beslissing woog kennelijk toch zwaar, want ruim anderhalf jaar later, in een vrijwel identiek geval, overwoog het hof '... dat&#13;
in het algemeen over de ontbinding van een pachtovereenkomst slechts zal kunnen&#13;
worden beslist in een geding waarin alle pachters en verpachters zijn betrokken; dat&#13;
de omstandigheid dat ook de appellanten medeëigenaren zijn, van wie (...) tevens&#13;
pachter is, niet medebrengt dat zij ook als eisende partij dienden op te treden op&#13;
straffe van niet-ontvankelijkheid van geïntimeerden in haar vordering; dat dit&#13;
laatste niet kan worden aanvaard omdat in dat geval de pachter in zijn kwaliteit van&#13;
medeëigenaar-medeverpachter het instellen van een vordering tegen hem zou kunnen&#13;
verhinderen of een der andere medegerechtigden dat zou kunnen doen omdat&#13;
hij een andere mening is toegedaan, en een oplossing eerst mogelijk zou zijn na een&#13;
- vaak veel tijd vergende - boedelscheiding; dat in het onderhavige geval alle partijen&#13;
bij de pachtovereenkomst in het geding betrokken zijn, zodat met ieders standpunt&#13;
en rechten rekening kan worden gehouden; dat de pachtkamer (...) geïntimeerden&#13;
dan ook terecht ontvankelijk heeft geacht in haar vordering...'.16&#13;
Een merkwaardig arrest. Merkwaardig, omdat na slechts anderhalfjaar wordt teruggekomen&#13;
op een uitspraak die aan duidelijkheid niets te wensen overlaat zonder&#13;
dat aan deze ommezwaai een woord wordt gewijd. Merkwaardig ook vanwege de&#13;
motivering, die voornamelijk ingaat op het onwenselijke van een andere opvatting&#13;
zonder aan te geven, waarom de 'gebrekkige regeling van de medeëigendom' deze&#13;
oplossing nu wel toelaat. Merkwaardig is het ten slotte, dat dit toch zeker belangrijke&#13;
arrest niet is gepubliceerd. Nochtans is de uitkomst niet nieuw: het hof had vóór&#13;
1975 al meermalen beslist, dat het voldoende is indien alle partijen in het geding zijn&#13;
betrokken. Dit arrest kan dus worden gezien als een terugkeer naar het oude spoor&#13;
en het laat zich aanzien, dat het laatst gepubliceerde arrest (van 26 mei 1975) is achterhaald.&#13;
4. ASPECTEN VAN DE UITSPRAKEN VAN HET HOF; INLEIDING&#13;
Het ziet ernaar uit, dat het hof over de pluraliteitsvraag verschillend oordeelt al naar&#13;
gelang het betreft opzegging of ontbinding. Vaste lijnen zijn echter moeilijk te trekken&#13;
omdat vooral na 1970 moeilijk van een constante jurisprudentie kan worden&#13;
gesproken. Wij zullen daarom een aantal van de factoren die in de uitspraken van&#13;
het hof naar voren zijn gekomen aan een nadere beschouwing onderwerpen en zodoende&#13;
een standpunt bepalen. Ter sprake komen achtereenvolgens:&#13;
- de bevoegdheid van deelgenoten tot het verrichten van daden van beheer en procesrechtelijke&#13;
handelingen (4.1);&#13;
- het rechtskarakter van kennisgeving, verlenging en ontbinding en de 'wijziging&#13;
in de rechtsverhouding' die hierdoor wordt teweeg gebracht (4.2);&#13;
- processuele waarborgen voor de medeverpachters, waaronder het 'in het geding&#13;
betrekken' als vereiste voor ontvankelijkheid (4.3). 4.1 Bevoegdheid van deelgenoten&#13;
Bij pluraliteit van verpachters is er altijd sprake van een gemeenschap.17 De vraag of&#13;
één of enkele van de verpachters zelfstandig rechten uit de overeenkomst geldend kan&#13;
of kunnen maken komt dus neer op de vraag, waartoe deelgenoten zelfstandig&#13;
gerechtigd zijn.&#13;
In Boek 3 titel 7 van het NBW wordt geregeld welke handelingen de deelgenoten&#13;
afzonderlijk mogen verrichten. Men pleegt zich ook thans reeds hierbij aan te sluiten.18&#13;
Deze regels komen, voor zover hier van belang, op het volgende neer (een en ander&#13;
voor zover de deelgenoten niet zelf regelingen hebben getroffen):&#13;
- handelingen dienende tot gewoon onderhoud of behoud en handelingen die geen&#13;
uitstel kunnen lijden, kunnen door iedere deelgenoot zelfstandig worden verricht&#13;
(artikel 3.7.1.3a lid 1);&#13;
- beheer (alle handelingen die voor de normale exploitatie van het goed dienstig&#13;
kunnen zijn) geschiedt door de deelgenoten gezamenlijk (artikel 3.7.1.3a lid 2);&#13;
- andere handelingen (waaronder beschikking) mogen eveneens slechts door de gezamenlijke&#13;
deelgenoten worden verricht (artikel 3.7.1.3a lid 3);&#13;
- iedere deelgenoot is bevoegd tot het instellen van rechtsvorderingen en het indienen&#13;
van verzoekschriften ter verkrijging van een rechterlijke uitspraak ten behoeve&#13;
van de gemeenschap (artikel 3.7.1.3e).&#13;
In het navolgende gaan wij ervan uit, dat handelingen gericht op het sluiten, wijzigen&#13;
en beëindigen van pachtovereenkomsten in beginsel zijn te beschouwen als daden van&#13;
beheer.19 Het zijn immers handelingen, die naar hun aard zijn gericht op het&#13;
verkrijgen van (een zo hoog mogelijk) rendement van de in een gemeenschap vallende&#13;
landbouwgrond. Deze beheershandelingen kunnen in de regel alleen door alle&#13;
deelgenoten tezamen worden verricht. Of zo'n handeling al dan niet een ingrijpende&#13;
wijziging brengt in een pachtverhouding doet hier ons inziens niet aan af; zo zal een&#13;
verzoek tot herziening van de pachtprijs evenzeer als een vordering tot ontbinding&#13;
van de pachtovereenkomst vallen onder de regel van artikel 3.7.1.3a lid 2 NBW. Artikel&#13;
3.7.1.36 bepaalt echter, dat iedere deelgenoot bevoegd is 'tot het instellen van&#13;
rechtsvorderingen en het indienen van verzoekschriften ter verkrijging van een rechterlijke&#13;
uitspraak ten behoeve van de gemeenschap'. Deze regel kan voor zover er&#13;
sprake is van beheershandelingen moeilijk worden gezien als iets anders dan een uitzondering&#13;
op artikel 3.7.1.3a. De uitspraak moet wel ten behoeve van de gemeenschap&#13;
worden gevraagd, dat wil zeggen ten behoeve van de gezamenlijke deelgenoten.&#13;
Het komt ons voor, dat in de woorden 'ten behoeve van' mede besloten ligt dat een&#13;
toewijzende uitspraak voor de gemeenschap van belang moet zijn. Hierbij is het niet&#13;
noodzakelijk, dat iedere deelgenoot afzonderlijk de procedure of de toewijzende&#13;
uitspraak wenst; vereist is slechts, dat de uitspraak naar objectieve maatstaven voor&#13;
de gezamenlijke deelgenoten als verpachter van belang is. Een vordering tot ontbinding op grond van artikel 51 Pw (bestemmingswijziging) behoeft dit, mede&#13;
gelet op eventueel aan de pachter te betalen schadevergoeding, niet te zijn; een vordering&#13;
tot ontbinding wegens grove wanprestatie van de pachter zal echter naar objectieve&#13;
maatstaven altijd ten voordele van een gemeenschap van verpachters strekken.&#13;
Iedere verpachter zal in zo'n situatie immers de pachtverhouding willen beëindigen.&#13;
Hieraan doet niet af, dat één van de deelgenoten uit anderen hoofde - als&#13;
pachter/gedaagde - belang heeft bij niet-ontvankelijk verklaring of afwijzing van de&#13;
vordering.&#13;
Hetzelfde geldt naar onze mening voor het verzoek tot verhoging van de pachtprijs,&#13;
hoewel de herziening niet geschiedt bij rechterlijke uitspraak. Wij leiden dit&#13;
af uit een arrest van de Hoge Raad (HR 8 april 1983 NJ 1984, 159 m.o. WMK),&#13;
waarin werd overwogen, dat de grondkamer 'op verzoek van een of meer erfgenamen&#13;
van de erflater-verpachter' kan vaststellen dat de verpachters een ernstige reden&#13;
hebben om de pachter (in casu twee van de erfgenamen) niet in de gelegenheid te&#13;
stellen het voorkeursrecht uit te oefenen (artikel 56e lid 2 Pw).20 Hieruit concluderen&#13;
wij, dat de bevoegdheid van iedere deelgenoot tot het indienen van verzoekschriften&#13;
zich mede uitstrekt tot verzoekschriften aan de grondkamer21; bovendien blijkt uit&#13;
het arrest van de Hoge Raad, dat het feit dat enkele van de deelgenoten pachters&#13;
zijn niet aan ontvankelijkheid in de weg hoeft te staan: naar objectieve maatstaven&#13;
heeft een gemeenschap in haar hoedanigheid van verpachter belang bij een&#13;
dergelijke beschikking van de grondkamer. Hetzelfde geldt voor een verzoek tot&#13;
herziening van de pachtprijs.22 Of dergelijke vorderingen of verzoekschriften worden&#13;
gehonoreerd zal afhangen van de rechter of grondkamer, die alle omstandigheden&#13;
van het concrete geval in de afweging kan betrekken: zowel bij de ontbinding&#13;
van artikel 56 Pw als de herziening van artikel 19 Pw kunnen ook de standpunten&#13;
van de overige medeverpachters tot hun recht komen.2* Artikel 90 jo 97 bij verzoeken&#13;
aan de grondkamer en de exceptio plurium litis consortium bij procedures voor&#13;
de pachtrechter24 geven waarborgen, dat hun stem ook inderdaad wordt gehoord.&#13;
Geheel anders is de situatie bij de opzegging van de pachtovereenkomst. De kennisgeving&#13;
van artikel 36 lid 2 is geen processuele handeling. Het uitbrengen ervan&#13;
lijkt op een beheersdaad en de artikelen van het NBW geven dan aanleiding te veronderstellen,&#13;
dat hier slechts gezamenlijk kan worden gehandeld.&#13;
4.2 Rechtskarakter van kennisgeving, verlenging en ontbinding&#13;
Het hof merkt de kennisgeving van artikel 36 lid 2 Pw aan als een handeling die wijziging brengt in de pachtovereenkomst in zoverre, dat deze niet van rechtswege&#13;
wordt verlengd.25 Hiertegen neemt De Haan stelling.26 Hij betoogt, dat de verlenging&#13;
en niet de kennisgeving een wijziging in de tussen de partijen bestaande rechtsverhouding&#13;
impliceert. Het is deze verlenging, die geen van de medeverpachters tegen&#13;
zijn zin hoeft te accepteren; iedere verpachter kan dus de kennisgeving uitbrengen.&#13;
27&#13;
Ons inziens moet men bij een zo sterk door de wet geregelde verhouding als de&#13;
pacht niet te zeer hechten aan de vraag of iets een wijziging in die verhouding betekent&#13;
of niet. Zowel de mogelijkheid van verlenging van rechtswege als de mogelijkheid&#13;
om deze niet te doen intreden door enkele kennisgeving worden door de wet&#13;
gekoppeld aan het bestaan van de pachtovereenkomst en maken daar dus deel van&#13;
uit.28 Men kan niet staande houden, dat de verlenging of de kennisgeving een&#13;
rechtsverhouding wijzigt, waarin deze mogelijkheden reeds besloten zijn.&#13;
De opvatting van De Haan doet wel de vraag rijzen, of men de pachtovereenkomst&#13;
moet zien als een in beginsel onbeperkt durende overeenkomst waaraan men&#13;
slechts op gezette tijden een einde mag proberen te maken dan wel als een in beginsel&#13;
voor beperkte tijd lopende overeenkomst die echter kan worden verlengd met vaste&#13;
termijnen. In de eerste opvatting is de kennisgeving van artikel 36 lid 2 de inbreuk&#13;
op de normale 'beheerssituatie'; in de tweede brengt het berusten in verlenging dit&#13;
teweeg. Voor een antwoord op deze vraag is de geschiedenis van het pachtrecht van&#13;
belang.&#13;
De Pachtwet 1937 kende het systeem van de overeenkomst voor onbepaalde duur.&#13;
De verpachter kon opzeggen en deze opzegging kon dan op verzoek van de pachter&#13;
nietig worden verklaard. Dit was een logisch systeem. Eveneens logisch is het stelsel&#13;
van het Pachtbesluit. Hier had de overeenkomst een beperkte looptijd, aan het einde&#13;
waarvan de pachter verlenging kon verzoeken. Na de beperkte looptijd kwam de&#13;
overeenkomst behoudens verlenging wegens het verstrijken van de beperkte duur tot&#13;
een einde.&#13;
Bij het totstandkomen van de huidige Pachtwet wilde men het risico voor het niet&#13;
in acht nemen van wettelijke termijnen op de verpachter laten rusten, aangezien deze&#13;
in de regel voor zijn bestaan niet op het gebruik van het gepachte is aangewezen.29&#13;
In de praktijk was namelijk gebleken dat pachters nogal eens achterwege lieten verlenging&#13;
te vragen omdat hun verpachters tegen verlenging geen bezwaar hadden. Dit&#13;
mondde uit in het eindigen van vele pachtovereenkomsten en het veelvuldig voorkomen&#13;
van niet getoetste wijzigingsovereenkomsten of stilzwijgende nieuwe pachtovereenkomsten.&#13;
30 De wetgever had de bezwaren kunnen ondervangen door terug te&#13;
keren naar het systeem van de Pachtwet 1937 met de toevoeging, dat slechts op gezette&#13;
tijden kon worden opgezegd. In plaats daarvan nam men de regeling van het Pachtbesluit als uitgangspunt: de pachtovereenkomst geldt voor een bepaalde tijd&#13;
(artikel 12 lid 1 Pw). Om te voorkomen, dat de pachter bij een overeenkomst voor&#13;
de wettelijke duur telkens verlenging moest verzoeken werd vervolgens bepaald dat&#13;
de overeenkomst, behoudens verzet van de verpachter, van rechtswege wordt verlengd&#13;
met zes jaren. Voor de overeenkomst voor korte duur werd het systeem van&#13;
het Pachtbesluit gehandhaafd (zie artikel 37 Pw). Zo kreeg men een wat merkwaardige&#13;
tussenvorm.&#13;
Deze achtergrond maakt ons inziens duidelijk, dat de verlenging van rechtswege&#13;
berust op een vermoeden van instemming van de verpachter met het voortduren van&#13;
de pachtverhouding en tot doel heeft de regeling in overeenstemming te brengen met&#13;
de praktijk van stilzwijgende verlenging. Het is daarom eigenlijk onjuist te zeggen,&#13;
dat de kennisgeving van artikel 36 lid 2 een opzegging is: men kan alleen opzeggen&#13;
bij een overeenkomst voor onbepaalde duur of gedurende de looptijd van een overeenkomst&#13;
voor bepaalde duur.31 De kennisgeving van artikel 36 Pw geeft er slechts&#13;
blijk van, dat de verpachter niet stilzwijgend instemt met verlenging van rechtswege&#13;
en leidt ertoe, dat eenzelfde regeling als die van het Pachtbesluit in werking treedt.&#13;
De kern van de regeling is nog steeds dat de pachter verlenging moet vragen en niet&#13;
dat hij automatisch op het gepachte kan blijven. Het standpunt van Hof Arnhem,&#13;
dat de kennisgeving een 'wijziging in de rechtsverhouding' tussen partijen zou betekenen,&#13;
onderschrijven wij ook om deze reden niet: als men al van zo'n wijziging zou&#13;
willen spreken, moet men eerder verlenging van rechtswege als zodanig beschouwen.&#13;
Daarom ook is het zich neerleggen bij het automatisch intreden van een nieuwe&#13;
pachttermijn - en dus het niet uitbrengen van de kennisgeving - de beheersdaad&#13;
van de verpachter die de (stilzwijgende) instemming van alle medeëigenaren behoeft.&#13;
In dit opzicht delen wij de mening van De Haan, dat ieder van de medeverpachters&#13;
zelfstandig de kennisgeving van artikel 36 lid 2 Pw kan uitbrengen, waarna de&#13;
kwestie door de pachter aan de Pachtkamer kan worden voorgelegd. Alle verpachters&#13;
zullen hier door de rechter als belanghebbende moeten worden opgeroepen32,&#13;
waarmee aandacht voor ieders standpunt voldoende gewaarborgd is.&#13;
Ons inziens hoeft dit niet tot de onbillijkheden te leiden, waarvoor Van Andel33&#13;
bevreesd is. Alle imperatieve gronden voor afwijzing van een verlengingsverzoek&#13;
hebben als uitgangspunt, dat de verpachter iets met het verpachte wil doen. Zolang&#13;
binnen de kring van verpachters hierover geen eenstemmigheid bestaat, kan de verpachter&#13;
zich niet op zo'n dwingende afwijzingsgrond beroepen en komt men uit op&#13;
de billijkheidsafweging van artikel 38 Pw, waar de rechter de vrijheid heeft om aan&#13;
ieders standpunt het gewicht toe te kennen dat hem goeddunkt.&#13;
Over de vordering tot ontbinding van de pachtovereenkomst en het verzoek tot&#13;
herziening van de pachtprijs kunnen wij kort zijn. Beide zijn zij slechts te zien als&#13;
(beheers)handelingen die leiden tot wijziging in de rechtsverhouding tussen pachter&#13;
en verpachter. Het lijkt niet zinvol te onderscheiden in hoeverre iets wezenlijk in die rechtsverhouding ingrijpt, zoals de Centrale Grondkamer doet teneinde het door één&#13;
medeverpachter ingediende verzoek tot herziening van de pachtprijs als beheershandeling&#13;
ondanks de pluraliteit toch ontvankelijk te doen zijn; wij zien althans niet in,&#13;
waarom een sterke ingreep in de rechtsverhouding tot een derde (de pachter) voor&#13;
deelgenoten onderling van grotere betekenis zou zijn dan een lichte ingreep.34 Voor de&#13;
vordering tot ontbinding van de pachtovereenkomst wegens wanprestatie en het&#13;
verzoek tot herziening van de pachtprijs zijn wij overigens boven langs een andere&#13;
weg reeds tot de conclusie gekomen, dat ieder van de deelgenoten de rechter resp.&#13;
de grondkamer kan inschakelen.&#13;
4.3 Processuele waarborgen voor de medeverpachters&#13;
Een vordering tot ontbinding van een pachtovereenkomst tegen een pachter die tevens&#13;
medeverpachter is werd door het hof in het boven aangehaalde ongepubliceerde&#13;
arrest uit 1976 ontvankelijk geacht ondanks het feit, dat de vordering niet door alle&#13;
medeverpachters was ingesteld. Voldoende voor ontvankelijkheid was, dat alle medeverpachters&#13;
in het geding betrokken waren.&#13;
Het gegeven, dat alle bij een pachtovereenkomst betrokken partijen in het geding&#13;
geroepen zijn is ons inziens niet te beschouwen als de grondslag om de vordering&#13;
tot ontbinding ingesteld door één mede-verpachter toelaatbaar te achten. Deze&#13;
grondslag moet men niet zoeken in het proces, maar in de materiële rechtsregels die&#13;
de pachtovereenkomst en de verhouding tussen deelgenoten beheersen. In het voorafgaande&#13;
hebben wij voor de ontvankelijkheid aansluiting gezocht bij artikel&#13;
3.7.1.3b NBW. Dit neemt niet weg, dat de eisende partij zijn medegerechtigden niet&#13;
buiten het rechtsgeding mag houden. Zo hij dit nalaat, loopt hij het risico te worden&#13;
geconfronteerd met de zogenaamde exceptio plurium litis consortium.&#13;
De exceptio plurium litis consortium is een verweermiddel inhoudende dat niet de&#13;
gedaagde alleen doch een of meer anderen met hem hadden moeten worden gedagvaard&#13;
of dat de eiser niet alleen, maar met een of meer anderen had moeten optreden.&#13;
35 Het lijkt voldoende, dat alle deelgenoten in de gelegenheid zijn geweest als&#13;
procespartij hun standpunt aan de rechter kenbaar te maken.36 De exceptio kan&#13;
slechts worden gehonoreerd als er sprake is van een rechtsverhouding van zodanige aard, dat het rechtens noodzakelijk is dat de beslissing ten opzichte van alle betrokkenen&#13;
in dezelfde zin luidt. Ons inziens is boven elke twijfel verheven, dat de vordering&#13;
tot ontbinding van een pachtovereenkomst met een pluraliteit van pachters of&#13;
verpachters zo'n rechtsverhouding is.37 Dit brengt met zich mee, dat de ontbinding&#13;
vorderende verpachter zijn medeverpachters op straffe van niet-ontvankelijkheid in&#13;
het geding moet betrekken. Nogmaals: men mag deze regel echter niet omkeren&#13;
door, zoals het hof doet, zonder meer tot ontvankelijkheid te concluderen omdat&#13;
alle verpachters in het geding betrokken zijn. Men ziet dan immers over het hoofd,&#13;
dat de medeverpachter op grond van een regel van materieel recht ook het recht&#13;
moet hebben om zelfstandig de vordering in te stellen.&#13;
De processuele waarborgen die de exceptio biedt in het geding voor de Pachtkamer&#13;
worden langs andere weg bij de behandeling van het verlengingsverzoek en het&#13;
verzoek tot herziening van de pachtprijs bereikt. In deze gevallen moet de Pachtkamer&#13;
respectievelijk de Grondkamer er voor zorg dragen, dat de overige deelgenoten&#13;
als belanghebbenden worden opgeroepen. Voor het verlengingsverzoek wordt de&#13;
verpachter door het hof niet als 'wederpartij' in de zin van artikel 146 en 147 Pw&#13;
beschouwd38; de pachtrechter is echter verplicht het standpunt van de verpachter in&#13;
de beoordeling te betrekken omdat deze in de verlengingsprocedure belanghebbende&#13;
is.39 De (griffier van de) Pachtkamer zal dus de verpachter oproepen. Voor verzoeken&#13;
aan de Grondkamer bevatten de artikelen 90 en 97 Pw voorschriften voor&#13;
oproeping van belanghebbenden.40&#13;
5. PLURALITEIT BIJ GESPLITSTE EIGENDOM&#13;
Een bijzonder geval van pluraliteit is in het voorafgaande nog niet ter sprake gekomen.&#13;
We zijn er steeds van uit gegaan, dat het verpachte object medeëigendom van&#13;
de gezamenlijke verpachters was. Denkbaar is echter ook, dat twee personen ieder&#13;
de helft van een aan één persoon verpacht stuk grond kopen of dat bij scheiding en&#13;
deling van een gemeenschap aan meerdere personen grond wordt toebedeeld, die bij&#13;
één overeenkomst was verpacht. Het hof benadert deze 'zuiver verbintenisrechtelijke&#13;
pluraliteit' niet geheel op dezelfde wijze als pluraliteit waarbij van medeëigendom&#13;
sprake is. Wij zullen achtereenvolgens de benadering van het hof bij opzegging en&#13;
ontbinding analyseren.&#13;
In de situatie waarin er geen sprake is van medeëigendom achtte het hof in 1959&#13;
opzegging door één van de verpachters voor zijn gedeelte mogelijk met de volgende&#13;
motivering: '...dat immers na het uiteenvallen van de eigendom (...) in de eigendom&#13;
van delen (...), die elk voorwerp van een pachtovereenkomst kunnen zijn, de eigenaren&#13;
van die delen geen andere rechten en verplichtingen tegenover de pachter van&#13;
het gehele object hebben dan ten aanzien van het hun toekomende deel; ... dat toch de opvolging in de rechten en verplichtingen van de verpachter, die krachtens&#13;
art. 34 Pachtwet het gevolg is van eigendomsovergang, zich niet verder kan uitstrekken&#13;
dan tot het object, waarvan de eigendom is overgegaan, terwijl anderzijds de&#13;
eigenaar, die opgevolgd wordt in de eigendom zijn rechten en verplichtingen in zoverre&#13;
verliest, en elders in het verbintenissenrecht geen bepaling is te vinden, die aan&#13;
de verpachters der onderscheidene delen onderling rechten of verplichtingen geeft,&#13;
noch ene welke aan de pachter rechten verschaft tegenover de gezamenlijke verpachters;&#13;
dat dan ook over de verlenging beslist moet worden ten aanzien van elk der&#13;
delen afzonderlijk tussen de pachter en de verpachter van elk deel; ...41&#13;
In dit geval had de pachter later dan de in artikel 36 lid 3 Pw voorgeschreven&#13;
maand na ontvangst van de kennisgeving van één van de verpachters gereageerd&#13;
middels een verlengingsverzoek en het hof verklaarde hem om deze reden niet ontvankelijk.&#13;
Een kwestie die het hof in zijn voornamelijk materiële overwegingen onaangeroerd&#13;
liet, was de invloed van de kennisgeving van de opzeggende verpachter&#13;
op de pachtovereenkomst als geheel die, zo nemen wij aan, door de ontstane pluraliteit&#13;
ongewijzigd blijft. Kennelijk acht het hof het mogelijk, dat in dit soort gevallen&#13;
voor slechts een gedeelte van het verpachte opgezegd wordt en de overeenkomst&#13;
voor het overige van rechtswege verlengd wordt. Wanneer het hof overweegt 'dat&#13;
er dus geen grond in de wet is te vinden voor het door de pachtkamer ten deze ingenomen&#13;
standpunt'42 gaat het er echter aan voorbij, dat ook zijn eigen standpunt&#13;
niet op enige wetsbepaling steunt. Integendeel, wanneer men - uitgaande van één&#13;
pachtovereenkomst - artikel 36 lid 2 (opzegging van de pachtovereenkomst) in samenhang&#13;
ziet met artikel 47 (mogelijkheid tot verlenging door de rechter voor een&#13;
gedeelte van het verpachte) ligt het eerder voor de hand te veronderstellen, dat de&#13;
overeenkomst in beginsel als geheel moet worden opgezegd. Een bezwaar tegen de&#13;
constructie van het hof is bovendien, dat men tot verhoudingen komt die gewrongen&#13;
en onoverzichtelijk zijn. Indien bijvoorbeeld de rechter onder toepassing van artikel&#13;
43 lid 1 Pw tot een verlenging met (bijvoorbeeld) drie jaren voor het opgezegde gedeelte&#13;
moet besluiten gaan zowel de looptijd (drie respectievelijk zes jaren) als de&#13;
opzeggingsvoorschriften (artikel 45 lid 2 respectievelijk artikel 36) binnen één en dezelfde&#13;
pachtovereenkomst uiteenlopen. Dit laatste lijkt zich voor te doen in een geval&#13;
berecht door het hof in 1972.43 In een met de vorige casus vergelijkbare situatie achtte&#13;
het hof zonder nadere motivering44 opzegging door de verpachter van een gedeelte&#13;
geldig en bekrachtigde de beschikking van de pachtkamer, waarin de overeenkomst&#13;
voor dit gedeelte met twee jaren was verlengd. Vervolgens overwoog het hof&#13;
ambtshalve '... dat de hele hoeve bij ééri pachtcontract werd verpacht en niet gesteld&#13;
of gebleken is dat deze overeenkomst na de voornoemde splitsing van de eigendom&#13;
in verschillende overeenkomsten zou zijn gesplitst; dat de - hiervoren genoemde -&#13;
medeverpachters bij het verlengingsverzoek belang kunnen hebben indien dit zou&#13;
worden afgewezen; dat die medeverpachters dan ook in het geding hadden moeten worden geroepen, doch het hof daartoe thans niet besluit, nu, gelet op&#13;
de verlenging, de medeverpachters daarbij geen belang hebben; ...'45&#13;
Deze overwegingen roepen nogal wat vragen op. In de eerste plaats wederom de&#13;
vraag over de invloed van de kennisgeving op de overeenkomst voor wat betreft het&#13;
niet opgezegde gedeelte. Wij nemen aan dat het hof hier evenals in 1959 impliciet&#13;
verlenging van rechtswege toestaat. In de tweede plaats kan men zich afvragen welk&#13;
belang de medeverpachters zouden kunnen hebben indien er zou worden afgewezen.&#13;
Men zou denken, dat zij een dergelijk belang niet hebben, aangezien de overeenkomst&#13;
voor hun gedeelte van rechtswege wordt verlengd voor de wettelijke termijn.&#13;
Mogelijk is echter, dat de pachter in geval van afwijzing te weinig land overhoudt&#13;
voor een rendabele bedrijfsvoering en daarom de pacht ook voor het resterende gedeelte&#13;
middels opzegging46 wenst te beëindigen. Dit zou voor de overige medeverpachters&#13;
zeker van belang zijn. Men vraagt zich echter af, of niet-opzeggende verpachters,&#13;
wat hun belang ook moge zijn, enige invloed kunnen uitoefenen op de uitslag&#13;
van de verlengingsprocedure tussen de pachter en de opzeggende medeverpachter(&#13;
s). Gelet op de boven aangehaalde overwegingen uit de beschikking van 1959,&#13;
waarin wordt uitgegaan van een gescheiden behandeling van de verschillende 'pachtverhoudingen',&#13;
zien wij hiervoor geen ruimte.&#13;
Tegen deze uitspraken van het hof - vooral die uit 1959 - zijn bezwaren van&#13;
principiële aard aan te voeren. Het hof overwoog in 1959 dat door de vervreemding&#13;
in stukken ook de rechten en verplichtingen worden gesplitst. Volgens een eerdere&#13;
beschikking47 houdt dit in, dat de verpachter onder andere slechts op een met de&#13;
splitsing evenredig gedeelte van de pachtprijs aanspraak kan maken.48 Wij zien niet&#13;
in hoe dit mogelijk is zonder een uitdrukkelijke wetsbepaling waarin een regeling&#13;
wordt getroffen voor onder andere toetsing van de 'gesplitste' pachtprijs voor de&#13;
verschillende delen en verdeling van de overige rechten en verplichtingen. Uit artikel&#13;
34 van de Pachtwet vloeit dit in ieder geval niet voort.&#13;
Wij achten de motivering van het hof dan ook niet juist. Zolang de wet niet bepaalt,&#13;
dat de pachtovereenkomst door eigendomsoverdracht van de grond en/of&#13;
door scheiding en deling buiten de pachter om kan worden gesplitst in meerdere&#13;
rechtsbetrekkingen, blijft de overeenkomst als geheel in stand. Dit kan alleen maar&#13;
betekenen, dat de pachter de pachtprijs aan de gezamenlijke verpachters verschuldigd&#13;
is en dat de verpachters gezamenlijk verantwoordelijk zijn voor naleving van&#13;
de oorspronkelijke verpachtersverplichtingen. De verdeling van de pachtprijs en de draagplicht voor bijvoorbeeld de kosten van onderhoud is een kwestie die de verpachters&#13;
onderling regardeert; bij gebreke van een regeling is er de goede trouw die&#13;
de verhouding tussen deze deelgenoten beheerst (vgl. artikel 3.7.1.1 lid 3 NBW). Een&#13;
en ander zal met zich mee kunnen brengen, dat de onderlinge draagplicht van de&#13;
verpachters overeenstemt met de eigendomsverhoudingen; naar buiten toe - tegenover&#13;
de pachter — zijn zij echter gezamenlijk de wederpartij. Uiteraard kunnen zij&#13;
met de pachter een regeling treffen voor gescheiden betaling en over de vraag tot&#13;
wie de pachter zich in eerste instantie kan wenden voor groot onderhoud. Nog beter&#13;
kunnen zij met de pachter een wijzigingsovereenkomst sluiten, waarbij splitsing in&#13;
twee pachtovereenkomsten wordt bedongen. Deze splitsing kan zich echter niet voltrekken&#13;
door alleen overdracht van het verpachte in stukken. Ook artikel 34 Pw&#13;
brengt dit niet met zich mee; men volgt op in de rechten en verplichtingen van de&#13;
verpachter en deze strekken zich uit over het gehele pachtobject.&#13;
Uit het bovenstaande volgt bovendien, dat de pachtovereenkomst in deze situatie&#13;
slechts als geheel kan worden opgezegd. De kennisgeving kan, zoals wij eerder betoogden,&#13;
uitgaan van ieder der verpachters. De pachter kan verlenging van de overeenkomst&#13;
vragen en de rechter heeft dan onder andere de mogelijkheid om de overeenkomst&#13;
voor een gedeelte van het verpachte te verlengen op grond van artikel 47&#13;
Pw onder dienovereenkomstige vermindering van de pachtprijs.&#13;
Op het eerste gezicht lijken hiermee de voornaamste problemen opgelost. Dit is&#13;
echter niet het geval. Wanneer een pachtovereenkomst voor een gedeelte van het object&#13;
niet wordt verlengd, wordt er nog geen wijziging gebracht in de partijen bij die&#13;
pachtovereenkomst.49 De verpachter die met succes voor zijn gedeelte de verlengingsprocedure&#13;
doorstaat blijft derhalve (mede)aansprakelijk tegenover de pachter&#13;
voor de nakoming van de verpachters verplichtingen voor het andere deel. In de&#13;
praktijk zal dit zelden bezwaarlijk zijn omdat de uiteindelijke draagplicht zal (blijven)&#13;
rusten op de verpachter die eigenaar is van het object waarop de verplichting&#13;
betrekking heeft. Niettemin is het ongelukkig dat deze situatie kan ontstaan. De&#13;
Pachtwet biedt geen mogelijkheid om in dergelijke gevallen een verpachter 'uit de&#13;
pacht te ontslaan' (vgl. art. 50 Pw). Hier wordt ook node in artikel 47 Pw een zinsnede&#13;
gemist, die de pachtkamer bij gedeeltelijke verlenging naast de verplichting&#13;
tot vermindering van de pachtprijs de bevoegdheid geeft 'zo nodig de gevolgen te&#13;
regelen' (vgl. art. 6 lid 2 Pw). Een en ander illustreert duidelijk de noodzaak, dat&#13;
partijen - verpachters en pachter — zelf tijdig voor splitsing van de overeenkomst&#13;
zorg dragen.&#13;
Bij de vordering tot ontbinding van de pachtovereenkomst voor een gedeelte van&#13;
het gepachte door een eigenaar van dat gedeelte heeft het hof meermalen beslist, dat&#13;
de verpachter die (gedeeltelijke) ontbinding wenst op straffe van nietontvankelijkheid&#13;
zijn medeverpachters in het geding moet roepen.50 Dit is vereist,&#13;
omdat die medeverpachters 'bij die overeenkomst partij zijn' en 'hun rechten daar-bij&#13;
zijn betrokken'51, omdat 'wijziging zou komen in (de) overeenkomst, waarbij ook (de medeverpachter) partij is'52 c.q. omdat 'die medeverpachters belanghebbenden&#13;
zijn, althans kunnen zijn, ook bij het voortbestaan of de ontbinding van de&#13;
pacht voor een hun niet toebehorend gedeelte'.53&#13;
Het hof heeft hier, anders dan bij de opzegging, kennelijk niet de neiging om de&#13;
eenheid van de pachtovereenkomst aan te tasten. De verpachter zal dus gedeeltelijke&#13;
ontbinding van de pachtovereenkomst vorderen en - ook in onze visie - de medeverpachter(&#13;
s) in het geding moeten betrekken. De vraag die dan rijst is of de rechter&#13;
de overeenkomst niet alleen met betrekking tot het gepachte object, maar ook met&#13;
betrekking tot de bij de overeenkomst betrokken partijen gedeeltelijk kan ontbinden.&#13;
Dit lijkt ons problematisch omdat de rechter in dit geval dermate in de essentialia&#13;
van de rechtsbetrekkingen tussen partijen zou ingrijpen, dat men zich kan afvragen&#13;
of van dezelfde overeenkomst kan worden gesproken. Ook hier ontbreekt naar&#13;
onze mening een aanvullende bepaling in de wet, hoewel de praktische gevolgen van&#13;
deze leemte niet groot zullen zijn.&#13;
Het probleem dat wij zowel hier als bij de gedeeltelijke verlenging signaleerden&#13;
doet zich overigens ook in de benadering van het hof voor. Uit de uitspraken wordt&#13;
niet duidelijk of het hof dit onderkent.&#13;
6. CONCLUSIE&#13;
In vorenstaande beschouwingen zijn wij onder meer tot de conclusie gekomen, dat&#13;
in de regel één verpachter uit een deelgenootschap zelfstandig maatregelen kan nemen&#13;
gericht op het beëindigen van een pachtovereenkomst. Hij kan een vordering&#13;
tot ontbinding aanhangig maken mits deze vordering gericht is op een uitspraak die&#13;
naar objectieve maatstaven ten behoeve van de gemeenschap strekt; hij kan de&#13;
pachtovereenkomst om welke reden dan ook opzeggen. Het horen van de overige&#13;
deelgenoten is via algemene procesrechtelijke regels gewaarborgd en de toepasselijke&#13;
regels van materieel recht leiden er in onze visie altijd toe, dat de rechter tot een&#13;
evenwichtig oordeel kan komen.&#13;
Het grootste probleem dat wij zijn tegengekomen bevindt zich op een gebied waar&#13;
de rechtspraak van het hof betrekkelijk eenduidig is: waar bij de medeverpachters&#13;
van gesplitste eigendom sprake is. De wet blijkt hier niet te voorzien in een mogelijkheid&#13;
om een medeverpachter uit de pacht te ontslaan bij gedeeltelijke niet-verlenging&#13;
of gedeeltelijke ontbinding. De theoretische problemen lijken hier echter groter dan&#13;
de praktische.&#13;
De boven uitgestippelde lijnen omvatten ook de situatie waarin de pachter tevens&#13;
één van de medeverpachters is. Wij hebben hierom niet gezocht naar een bijzondere&#13;
regel die op dergelijke verhoudingen kan worden toegepast. Hadden wij dit wel&#13;
moeten doen, dan waren wij vermoedelijk beland bij de goede trouw die de verhouding&#13;
tussen deelgenoten beheerst. Men zou dan moeten stellen, dat een medeverpachter&#13;
zich op grond van de goede trouw niet mag verzetten tegen een opzegging of vordering tot ontbinding indien hij in de hoedanigheid van pachter bij de rechtsverhouding&#13;
betrokken is. Deze constructie is echter qua juridische onderbouwing&#13;
maar weinig fraaier dan die van de Rechtbank Groningen54, die in een vergelijkbare&#13;
huurzaak ter ondersteuning van de ontvankelijkheid slechts aanvoerde, dat een&#13;
andere opvatting tot 'onmogelijke consequenties zou leiden'. Zelfs deze motivering&#13;
is echter te verkiezen boven één die er toe leidt, dat de rechter nooit aan de beoordeling&#13;
van dit soort belangentegenstellingen toekomt.</content><legacyfootnotes>1. Vgl. HR 6 oktober 1967 NJ 1969, 12 en HR 13 oktober 1967 NJ 1969, 14 (toebedeling op grond van&#13;
de goede trouw) en HR 20 juni 1975 NJ 1976, 414 (waardebepaling).&#13;
2. Asser-Abas-Van Andel (vijfde druk) p. 308.&#13;
3. De Haan (Pachtrecht p. 104/105): 'Art. 1374 lid 3 B.W. verzet zich ertegen, dat de vermenging van&#13;
kwaliteiten van pachter en erfgenaam-medeverpachter in één persoon tevens tot een vermenging van de&#13;
aan die kwaliteiten verbonden tegenstrijdige belangen zou mogen voeren'. Zo ook zijn noot in de Praktijkgids&#13;
1960 p. 26. Houwing (De Pacht 1976 p. 246): 'Maar ook hier voel ik het enigszins als een gemis&#13;
dat de goede trouw aan de zijde van de pachter in het geheel niet ter sprake komt'.&#13;
4. Asser-Abas-Brunner (zesde druk) no. 104.&#13;
5. Pk Hof Arnhem 26 mei 1975 P 1976, 3284.&#13;
6. Pk Hof Arnhem 23 mei 1960 P 1960, 2137. In dezelfde geest Pk Hof Arnhem 2 mei 1962 (rek.no.&#13;
27/62), 4 februari 1965 (rek.no. 115/64), 12 april 1965 (rol no. 1954), 21 sept. 1965 (rek.no. 27/65), 29&#13;
nov. 1965 (rek.no. 72/65) en 21 okt. 1974 (rek.no. 22/74), alle met betrekking tot de pachter/medeërfgenaam.&#13;
Zie ook Pk Hof Arnhem 26 mei 1975 P 1976, 3284, waar hetzelfde wordt overwogen met betrek&#13;
king tot een ontbindingsvordering onder vermelding van de regel bij verlenging.&#13;
7. Pk Hof Arnhem 30 mei 1960 P 1960, 2138.&#13;
8. Pk Hof 29 juni 1963, rek.no. 68/63 en 69/63. De kennisgeving wordt evenmin achteraf geldig geacht&#13;
indien de opzeggende medeverpachter door scheiding en deling alleen eigenaar wordt, aldus het hof in&#13;
twee uitspraken (75/61 en 62/62).&#13;
9. Pk Hof 29 juni 1963 (zie noot 8). 10. Vgl. bijv. Pk Hof Arnhem 26 juli 1982 A.R. 1983, 3612 en 4 aug. 1983 A.R. 1984, 3783. Zie ook&#13;
Pk Hof 6 maart 1972 P 1973, 3111. De pachtrechter constateert dit ambtshalve, al zijn partijen het erover&#13;
eens, dat er sprake is van een kennisgeving.&#13;
11. Pk Hof 21 nov. 1977 P 1978, 3359. De schending van het vormvoorschrift bestond hierin, dat de ken&#13;
nisgeving bij niet-aangetekende brief was gedaan.&#13;
12. Pk Hof 18 dec. 1972 P 1973, 3122 (wel naam vermeld, doch niet ondertekend).&#13;
13. Pk Hof 14 nov. 1983 P 1984, 3760. Het hof achtte mede van belang, dat de pachter tijdig verlenging&#13;
had verzocht en geen nadeel had gesteld.&#13;
14.Pk Hof Arnhem 22 juni 1981 no. P 35/81.&#13;
15.Pk Hof 13 dec. 1943 NJ 1944/45, 468; 10 okt. 1956 rol no. 1214; 11 nov. 1957 rol no. 1248; 9 juni&#13;
1958 rol no. 1320; 10 mei 1965 rol no. 2004.&#13;
16. Pk Hof 27 dec. 1976 rol no. P 16/76.&#13;
17. Dit kan zowel medeëigendom zijn als een gemeenschap van persoonlijke rechten (bijvoorbeeld wan&#13;
neer twee pachters het gezamenlijk gepachte land onderverpachten).&#13;
18. Vgl. Asser-Beekhuis I, twaalfde druk p. 418 e.v.&#13;
19. Hoewel sommigen, onder andere door op grond van het bezwarende karakter van de pachtovereenkomst&#13;
van het 'pachtservituut' te spreken, aan het sluiten van een pachtovereenkomst niet geheel ten on&#13;
rechte beschikkingskenmerken toekennen.&#13;
20. Zie hierover ook Asser-Abas-Brunner (zesde druk) no. 80, waar Brunner veronderstelt dat de Centra&#13;
le Grondkamer zich aan het oordeel van de Hoge Raad zal confirmeren. Het belang van de deelgenoten&#13;
was i.c. zowel het voorkomen van het betalen van schadevergoeding aan degene, aan wie het verpachte&#13;
was gelegateerd als het eerbiedigen van de wens van de erflater.&#13;
21. De grondkamers zijn niet te beschouwen als rechterlijke colleges en hun uitspraken zijn derhalve geen&#13;
'rechterlijke uitspraken' in de zin van artikel 3.7.1.3e NBW.&#13;
22. Brunner (no. 104) ziet in het arrest van de Hoge Raad tevens een aanwijzing voor een oplossing bij&#13;
de opzegging.&#13;
23. Artikel 56 en artikel 19 geven betrekkelijk veel beslissingsruimte door hun open normen.&#13;
24. Zie hierover par. 4.3.&#13;
25. Pk Hof Arnhem 23 mei 1960, P 1960, 2137 behandeld op p. 2/3.&#13;
26. Praktijkgids 1960 p. 26; Pachtrecht p. 96.&#13;
27. Brunner (no. 104) vindt dat het standpunt van De Haan beter dan dat van het hof aansluit bij de&#13;
wettelijke regeling, die van bepaalde duur uitgaat.&#13;
28. Vgl. ook Houwing no. 138. O.i. gaat Houwing echter te ver wanneer hij stelt, dat de overeenkomst&#13;
is aangegaan voor 6 of 12 jaar met automatische verlenging, aangezien hij hiermee de pachtovereenkomst&#13;
een in beginsel onbeperkte duur toekent.&#13;
29. Zitting 1954/55 ontwerp 3884 MvT p. 20.&#13;
30. Zie hierover Houwing/Rombach no's. 429 en 128.&#13;
31. Wij zullen echter in overeenstemming met het spraakgebruik ook de term 'opzegging' blijven ge&#13;
bruiken.&#13;
32. Zie par. 4.3.&#13;
33. Asser-Abas-Van Andel (vijfde druk) p. 308. Deze bezwaren keren in de zesde druk, bewerkt door&#13;
Brunner, overigens niet terug.&#13;
34. Wij laten nog daar, dat de uitspraken op dit punt niet erg consequent zijn. De herziening van de&#13;
pachtprijs werd door de Centrale Grondkamer in 1963 niet beschouwd als een wijziging in de pachtverhouding,&#13;
zodat die door ieder van de verpachters kon worden verzocht. Met De Haan (Pachtrecht p. 101)&#13;
en Houwing (no. 357) achten wij hier wel degelijk een wijziging in de rechtsverhouding aanwezig: de&#13;
pachtprijs is immers een fundamenteel onderdeel van de overeenkomst. De opzegging leidt volgens de&#13;
CG daarentegen tot een wezenlijke wijziging in de rechtsverhouding omdat de overeenkomst dan niet van&#13;
rechtswege wordt verlengd. Boven hebben wij reeds gesteld, dat hier van een wijziging in de rechtsverhouding&#13;
niet kan worden gesproken. Een zeer wezenlijke wijziging - de ontbinding van de pachtovereenkomst&#13;
- kan echter weer door iedere verpachter worden gevorderd, aldus het hof. Terecht stelt Houwing&#13;
(De Pacht 1967 p. 239/240) dat met dit onderscheid praktisch niet goed valt te werken.&#13;
35. Vgl. Hugenholtz/Heemskerk, Hoofdlijnen van Nederlands Burgerlijk Procesrecht, dertiende druk&#13;
no. 59. Wel kan iedere deelgenoot in hoger beroep gaan zonder dat de exceptio tegen hem kan worden&#13;
ingeroepen, vgl. o.a. HR 27 juni 1975 NJ 1976, 62. De uitspraak in beroep treft ook de deelgenoot die&#13;
geen beroep heeft aangetekend.&#13;
36. HR 24 december 1982 NJ 1983, 370. Vgl. ook HR 26 oktober 1984 NJ 1985, 134.&#13;
37. Het hof meent, dat er ook van zo'n rechtsverhouding sprake is wanneer de verpachters eigenaren van&#13;
afzonderlijke percelen zijn. Zie ook p. 14/15.&#13;
38. Zie voor rechtspraak Houwing/Rombach no. 686. Reden hiervoor is, dat de pachter een voorziening&#13;
aan de rechter vraagt en geen rechtsgeschil aan hem voorlegt.&#13;
39. Aldus diverse uitspraken, vermeld bij Houwing/Rombach no. 445.&#13;
40. Zie hierover Houwing/Rombach no. 631.&#13;
41. Pk Hof 20 oktober 1959 P 1960, 2080.&#13;
42. De pachtkamer had gesteld, dat de kennisgeving van artikel 36 lid 2 slechts kan uitgaan van alle ver&#13;
pachters gezamenlijk.&#13;
43. Pk Hof 27 maart 1972, rek.no. 2/72.&#13;
44. Het hof constateerde slechts 'dat die andere eigenaren de pachtovereenkomst niet hebben opgezegd'.&#13;
45. In soortgelijke zin Pk Hof 23 mei 1969 rek.no. 16/69 waar blijkt, dat de griffier van het kantonge&#13;
recht de medeverpachters van e.e.a. in kennis moet stellen. In casu hield het hof 'het verzuim voor ge&#13;
dekt', omdat er in hoger beroep een verklaring van de medeverpachters werd overgelegd, dat zij instem&#13;
den met de opzegging. Wat het 'verzuim' bij het ontbreken van zo'n verklaring ten gevolge zou hebben&#13;
gehad, blijkt niet uit de beschikking.&#13;
46. Een beëindiging op grond van artikel 47 slot lijkt ons in deze opvatting niet mogelijk, aangezien dit&#13;
artikel o.i. slechts doelt op de situatie, waarin de gehele overeenkomst is opgezegd. De gedeeltelijke ver&#13;
lenging van artikel 47 geschiedt immers bij beschikking van de rechter en niet van rechtswege.&#13;
47. Pk Hof 21 maart 1951 P 1951, 1307 waarin volgens het hof 'de oorspronkelijke pachtverhouding in&#13;
rechtsbetrekkingen tussen de pachter en de verpachters van het niet vervreemde en wel vervreemde ge&#13;
deelte uiteenvalt'.&#13;
48. Waaruit Houwing (antwoord rechtsvraag WPNR 4319) afleidt: '... een evenredige verdeling van den&#13;
pachtprijs behoeven de twee eigenaren noch met elkaar noch met den pachter overeen te komen'.&#13;
49. Dit is overigens niet anders in de opvatting van het hof. Zolang men over één pachtovereenkomst&#13;
spreekt, komt er geen wijziging in de partijen.&#13;
50. Het hof eist dus niet, dat de vordering door alle medeverpachters wordt ingesteld.&#13;
51. Pk Hof 11 november 1957, P 1959, 2007. Zie ook Pk Hof 26 november 1956 P 1959, 2008.&#13;
52. Pk Hof 8 oktober 1962 P 1963, 2348.&#13;
53. Pk Hof 10 februari 1969 P 1969, 2883 waar men tevens kan lezen, dat de rechter die nietontvankelijkheid&#13;
ambtshalve moet uitspreken.&#13;
54. Rechtbank Groningen 17 september 1952 NJ 1953, 439.</legacyfootnotes><footnotes><footnote/></footnotes><auteurs>Mr A.H. T. Heisterkamp &#13;
Mr H. W.H.M, van der Zandt</auteurs><published>1987-01-01 00:00:00</published><modified>1987-01-01 00:00:00</modified><editiondate>1987-01-01</editiondate><htmlpath>https://denhollander.info/artikel/6308</htmlpath></article>
</articles></edition>