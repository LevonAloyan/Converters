<edition><articles><article><jaar>2006</jaar><naam>Tijdschrift voor Agrarisch Recht</naam><uitgave>9</uitgave><aflevering>9</aflevering><searchword>TvAR 9/2006</searchword><id>4069</id><udhid>UDH:TvAR/4069</udhid><titel>Advies over de Wet Inrichting landelijk gebied (Wilg)</titel><searchwords><searchword>TvAR 9/2006</searchword><searchword>UDH:TvAR/4069</searchword></searchwords><attachments><attachment><name>2006_nr 9_Artikel_Wilg.pdf</name><extention>pdf</extention><url>https://denhollander.info/download/4028/ci</url></attachment></attachments><inleiding>1 Inleiding&#13;
&#13;
1.1 Aanleiding voor dit advies&#13;
Al enige tijd loopt er een discussie over de Landinrichtingswet, die dateert van 1985.&#13;
Enerzijds liep er een zogenoemde herijkingsoperatie, die geresulteerd heeft in aanbevelingen&#13;
voor een nieuwe Landinrichtingswet. Daarnaast is er een – veel bredere –&#13;
operatie gaande in verband met de decentralisatie. In dat verband is een aantal&#13;
bestuurlijke akkoorden tot stand gekomen. Beide ontwikkelingen hebben voor een&#13;
deel invloed uitgeoefend op de Reconstructiewet concentratiegebieden, die zelf weer&#13;
voortkwam uit de wens tot een omvangrijke herinrichting van de gebieden waar de&#13;
intensieve veehouderij een grote vlucht had genomen. Met de Reconstructiewet is de&#13;
discussie niet gestopt. In de eerste plaats zijn veel ideeën uit de herijkingsoperatie&#13;
(nog) niet in deze wet geïmplementeerd. In de tweede plaats geeft de toepassing van&#13;
de Reconstructiewet zelf ook weer aanleiding tot nadere gedachtevorming, welke aan&#13;
een voortschrijdend inzicht kan bijdragen.&#13;
In juni 2005 is een conceptwetstekst voor een Wet inrichting landelijk gebied (Wilg)&#13;
gepubliceerd. Dit concept ligt thans voor advies bij de Raad van State, is de directe&#13;
aanleiding voor dit advies en vormt daarvan het hoofdonderwerp.</inleiding><content>1.2 Werkwijze&#13;
De Vereniging voor Agrarisch Recht vindt het binnen haar doelstelling passen ruimte&#13;
te geven aan leden van de vereniging die zich willen inzetten voor de bestudering van&#13;
bepaalde agrarisch-rechtelijke onderwerpen en daartoe bijeen willen komen en adviezen&#13;
willen opstellen. De Commissie Wilg is een eerste voorbeeld van deze werkwijze.&#13;
De Vereniging voor Agrarisch Recht en het bestuur daarvan faciliteerde de Commissie,&#13;
maar draagt voor de inhoud van dit advies geen verantwoording. Die verantwoording&#13;
ligt bij de Commissie zelf.&#13;
De Commissie is aanvankelijk opgezet met de opdracht om bouwstenen aan te dragen&#13;
voor een nieuwe Landinrichtingswet. Nadat daarvoor een eerste inventarisatie&#13;
had plaatsgevonden – begin 2005 – bleek dat binnen afzienbare termijn een conceptwetsvoorstel&#13;
beschikbaar zou komen. De werkzaamheden van de Commissie zijn&#13;
vervolgens opgeschort, nadat was besloten om het advies te gieten in de vorm van een&#13;
commentaar op het conceptwetsvoorstel. De Commissie is enkele keren bijeengekomen;&#13;
het concept-rapport is opgesteld door prof. Bruil; de commissieleden hebben&#13;
commentaar kunnen geven en vervolgens is het Advies opgesteld. In een laat stadium&#13;
zijn nog enkele schriftelijke reacties van buiten de Commissie binnengekomen. Deze&#13;
zijn deels verwerkt en het advies van Preller inzake de kavelruil is integraal als bijlage 2&#13;
bij dit advies overgenomen.&#13;
De Commissie hoopt dat de wetgever dit advies mee zal nemen in de verdere besluitvorming.&#13;
2 Achtergrond: drie thema’s&#13;
2.1 Inleiding&#13;
Bij een nieuwe vormgeving van het instrumentarium voor het landelijk gebied spelen&#13;
drie thema’s een belangrijke rol, in ieder geval op de achtergrond. In dit hoofdstuk&#13;
wil de Commissie deze thema’s kort aan de orde stellen, aangezien de Commissie van&#13;
mening is dat zij ook consequenties zouden moeten hebben voor de concrete vormgeving&#13;
van de Wet inrichting landelijk gebied. Veel van deze thema’s zijn al heel lang&#13;
in discussie. In de memorie van toelichting wordt bijvoorbeeld hoog opgegeven over&#13;
het ‘complementair bestuur’, een verschijnsel dat in de jaren tachtig reeds school&#13;
maakte (overigens zonder dat dat tot veel concreets leidde). De Commissie heeft de&#13;
indruk dat men bij het opstellen van de Wet inrichting landelijk gebied (en de vormgeving&#13;
van het daarmee samenhangende instrumentarium) er eens goed voor is gaan&#13;
zitten om een oud wiel opnieuw uit te vinden. Dat kan onder omstandigheden wel&#13;
een verfrissende aanpak opleveren, maar de risico’s dat fouten uit het verleden opnieuw&#13;
worden gemaakt zijn dan ook wel aanwezig. Opvallend is dat in de memorie van toelichting&#13;
niet verwezen wordt naar documenten en bronnen die meer dan twee jaar&#13;
oud zijn. Zelfs de Herijkingsrapporten, toch mede aanleiding voor deze nieuwe wet,&#13;
lijken vergeten.&#13;
Deze kritische kanttekening neemt niet weg dat de Commissie van mening is, dat het&#13;
conceptwetsvoorstel vele verdiensten heeft. Deze verdiensten zullen in dit advies niet&#13;
steeds worden uitgemeten.&#13;
2.2 Bestemming, inrichting, beheer en beschikking&#13;
De Wet inrichting landelijk gebied richt zich op de verbetering van de “inrichting”&#13;
van het landelijk gebied (art. 4.1), of zoals de weinig gelukkig geformuleerde definitie&#13;
in artikel 1 het zegt:&#13;
landinrichting: maatregelen en voorzieningen gericht op de inrichting van het landelijk&#13;
gebied.&#13;
Bij inrichting gaat het inderdaad om het treffen van maatregelen en voorzieningen. In&#13;
het algemeen onderscheidt inrichting zich daarmee van het begrip “bestemming”.&#13;
Daarbij gaat het om het op basis van het publiekrecht aanwijzen van gebruiksdoelen&#13;
voor onroerende zaken, grond en gebouwen. Het spreekt vanzelf dat maatregelen en&#13;
voorzieningen (inrichting) weliswaar kunnen worden onderscheiden van de bestemming,&#13;
maar daar niet los van staan. Immers: een bepaalde bestemming vereist een&#13;
bepaalde fysieke hoedanigheid. Om die te bereiken zullen vervolgens maatregelen en&#13;
voorzieningen moeten worden getroffen. Kortom: inrichting staat niet op zichzelf.&#13;
Het wetsvoorstel honoreert deze gedachte nog enigszins door in artikel 4.1 te verwijzen&#13;
naar de ‘functies van dat gebied zoals deze in het kader van de ruimtelijke ordening&#13;
zijn aangegeven’, maar voor een verdere juridische vormgeving van het verband&#13;
tussen bestemming en inrichting is alle aanleiding.&#13;
Na bestemming en inrichting volgt ‘beheer’, dat wil zeggen: het gebruik van de&#13;
onroerende zaken op een wijze dat zij ook blijvend aan hun bestemming voldoen.&#13;
Men kan een landbouwgebied bestemmen tot natuurgebied, vervolgens maatregelen&#13;
en voorzieningen treffen om de natuur daar te ontwikkelen, maar daarna zal er ook&#13;
een adequaat beheersregime gevestigd dienen te worden. Noch in de Landinrichtingswet,&#13;
noch in de Reconstructiewet is daar veel aandacht aan besteed, en de Wilg zegt er&#13;
ook niets over. Toch is er wel behoefte aan een relatie: het is natuurlijk vreemd om te&#13;
gaan inrichten, terwijl er over het opvolgende beheer nog niets geregeld is. De Landinrichtingswet&#13;
maakt het mogelijk dat in de planning ook beheersgebieden en reservaten&#13;
worden aangewezen, maar er is geen relatie met het beheer daarna, bijvoorbeeld&#13;
doordat in de herverkaveling rekening wordt gehouden met boeren die een beheersovereenkomst&#13;
wensten te sluiten of – thans onder het regime van het Programma&#13;
Beheer – een beheerspakket wensen of zelfs een functieveranderingssubsidie aanvragen.&#13;
Als laatste, en voor de volledigheid, moet ook het begrip “beschikking” nog even&#13;
worden genoemd: de privaatrechtelijke macht over onroerende zaken door de overheid,&#13;
teneinde de in het kader van de bestemming, inrichting en beheer gewenste&#13;
zaken ook werkelijk door te voeren. De beschikking, in de vorm van onteigening of&#13;
korting bij toedeling, is in het algemeen wel goed geregeld. Al met al is de Commissie&#13;
van mening dat in de Wilg veel te weinig aandacht is voor de plaats die de inrichting&#13;
inneemt temidden van de centrale begrippen in het ruimtelijk bestuursrecht. In de&#13;
volgende paragrafen zullen daarover gerichte voorstellen worden gedaan.&#13;
2.3 Bestuurlijke organisatie&#13;
Zoals gezegd wordt in de memorie van toelichting veel aandacht gegeven aan het&#13;
begrip complementair bestuur. Ook wat dat betreft moet worden vastgesteld dat de&#13;
financiële verhoudingen tussen provincie en Rijk zeer ver zijn uitgeschreven in de&#13;
bepalingen over het ILG, maar dan gaat het alleen over de financiën (waarmee niet&#13;
wordt beweerd dat geld onbelangrijk is). Het besef, dat bestemming, inrichting en&#13;
beheer een taak van op zijn minst drie bestuurslagen is, noopt er toe dat de wet verdergaande&#13;
afstemmingsbepalingen bevat om het beleid van de drie lagen op elkaar af te&#13;
stemmen. Bestuurlijke coördinatie door middel van ‘overleg’ is mooi, maar niet voldoende.&#13;
De gemeente blijft trouwens in het hele Wilg-verhaal nagenoeg onzichtbaar,&#13;
nog onzichtbaarder dan in de Reconstructiewet. Hetzelfde geldt voor de waterschappen.&#13;
Al met al acht de Commissie het vertrouwen in de bestuursorganen ontroerend&#13;
maar niet erg realistisch. Daarbij komt nog een aspect: als alles wordt overgelaten aan&#13;
overleggende bestuursorganen kan er wel eens ernstige vertraging ontstaan.&#13;
Speciale aandacht verdient de organisatie op provinciaal niveau. In de Landinrichtingswet&#13;
wordt nog een speciaal orgaan, de landinrichtingscommissie, voorgeschreven,&#13;
met bijbehorende eigen bevoegdheden. In de Reconstructiewet bestaat nog wel&#13;
een reconstructiecommissie, maar wordt de inrichting daarvan en de toe te kennen&#13;
bevoegdheden aan de provincie overgelaten. In de Wilg brengt de regionale organisatie&#13;
het niet verder dan als onderwerp van een warme aanbeveling richting provincies&#13;
in de toelichting (par. 5.2.3). In de voorgestelde taakverdeling tussen Rijk en provincies&#13;
is, volgens de toelichting, evenwel de organisatie van de uitvoering geen aangelegenheid&#13;
om op het niveau van de formele wet te verankeren; het is aan de provinciale&#13;
besturen om hierover te beslissen. De Commissie acht het echter juist bij uitstek een&#13;
taak voor de wetgever om de bestuurlijke organisatie en de bevoegdheidsverdeling te&#13;
regelen. Als de wetgever een landinrichtingscommissie belangrijk vindt, dan zal dat in&#13;
de wet geregeld moeten worden. Een probleem dat in de toelichting niet wordt&#13;
onderkend, kan dan bovendien worden omzeild: de delegatie van bevoegdheden is&#13;
immers niet mogelijk als er geen wettelijke grondslag voor is (art. 10.15 Algemene&#13;
wet bestuursrecht).&#13;
2.4 Wetgeving, planning, financiering, uitvoering&#13;
Opvallend is dat de Wilg zeer veel ruimte geeft aan bepalingen over het investeringsbudget.&#13;
De bedoeling daarvan is duidelijk: de verdeling van het geld tussen Rijk en&#13;
provincie. Het Rijk gooit allerlei budgetten op een hoop en draagt de budgetten over&#13;
aan de verschillende provinciale besturen. In feite is hier sprake van twee vormen van&#13;
afstemming: afstemming in de financiering (door de beoogde ontschotting) en bestuurlijke&#13;
coördinatie (door een en ander op één bestuurslaag onder te brengen, de provincie).&#13;
Financiering is echter maar een onderdeel van de overheidstaak. Financiering&#13;
staat niet op zichzelf, maar komt eigenlijk pas na wetgeving en planning. Via wetgeving,&#13;
of regelgeving zoals de Subsidieregeling agrarisch natuurbeheer, worden veelal&#13;
de politieke doelen en bijbehorende bevoegdheden vastgelegd, via planning komt&#13;
– als het goed is – een samenhangend programma van de grond, dat via geld en uitvoeringsinstrumenten&#13;
(meestal ook weer in de wet geregeld) tot resultaten moet leiden.&#13;
Coördinatie van financiering heeft als zelfstandige activiteit geen zin evenmin als&#13;
decentralisatie van budgetten zin heeft als de wetgeving en de planning niet worden&#13;
gecoördineerd en de bevoegdheden niet worden gedecentraliseerd. Dit besef ontbreekt&#13;
in de Wilg, althans voor zover de Commissie kan zien. Wat gebeurt er eigenlijk&#13;
met al die regelgeving op rijksniveau? Worden die ook “ontschot”? En wat gebeurt&#13;
er met alle plannen op rijksniveau, worden die in elkaar geschoven? Vervallen allerlei&#13;
planvormen? De Wilg geeft de indruk dat allemaal opnieuw te willen uitvinden langs&#13;
de lijnen van het ILG. In feite wordt via het ILG ook aan planning gedaan, niet alleen&#13;
van financiën, maar ook van capaciteit en doelen (art. 3.3). De juridische vorm van&#13;
deze planning is volstrekt anders dan tot nu toe gebruikelijk via ruimtelijke en sectorplannen&#13;
op rijks- en provinciaal niveau, namelijk de bestuursovereenkomst.&#13;
De Commissie acht het de omgekeerde wereld dat wetgeving, planning en uitvoering&#13;
ondergeschikt worden gemaakt aan het gekozen systeem van financiering, waar-&#13;
bij gezegd moet worden dat het dan ook nog vooral om een regeling van de bestuurlijke&#13;
verhoudingen gaat, in plaats van om het via daarvoor geëigende instrumenten&#13;
(wetten, plannen) vaststellen en plannen van beleidsdoelen. In hoeverre de onderdelen&#13;
van ILG voor rechtsbescherming vatbaar zijn, zal hierna aan de orde komen. Er&#13;
is nog een ander aspect van wet- en regelgeving dat veronachtzaamd is: de waarborgfunctie&#13;
ervan. In regelgeving immers gaat het er niet alleen om dat doelen en bevoegdheden&#13;
worden geregeld, maar ook dat justiciabelen rechtszekerheid wordt geboden.&#13;
Regelgeving biedt rechtszekerheid, doordat van tevoren duidelijk is wat er kan en&#13;
mag; willekeur wordt zo uitgesloten. Regelgeving biedt voorts ook rechtsbescherming,&#13;
bijvoorbeeld via allerlei inspraak, bezwaar- en beroepsmogelijkheden. Regelgeving&#13;
kan dus niet op de achtergrond blijven. Kan het ILG aan dat alles voldoen?&#13;
Voor een evenwichtige beoordeling van de ILG-doelstellingen is het volgens de Commissie&#13;
wenselijk dat er meer duidelijkheid komt in de mogelijk te saneren bestaande&#13;
regelingen en de in het vooruitzicht gestelde uniforme kaderregeling voor subsidieverstrekking.&#13;
3 Wetgeving&#13;
3.1 Wilg in relatie tot de Wet op de Ruimtelijke Ordening&#13;
In het verleden is ook ruimschoots gepleit voor in wetgeving op te nemen coördinatiebepalingen,&#13;
met name binnen het ruimtelijk bestuursrecht, aan de hand van de hiervoor&#13;
uiteengezette begrippen bestemming, inrichting, beheer en beschikking. De huidige&#13;
Landinrichtingswet voorziet in een relatie tussen het landinrichtingsprogramma&#13;
en het provinciale streekplan (art. 41) en ook tussen landinrichtingsplan en streekplan&#13;
(art. 88). De Wilg legt wel een relatie met het streekplan, maar dat is dan bij het provinciale&#13;
meerjarenprogramma (art. 2.2). Aangezien de Commissie dit meerjarenprogramma&#13;
vooral ziet als een financieel uitvoeringsinstrument en niet als een planvorm waarin&#13;
het om het leggen van concrete bestemmingen gaat, is een relatie met het streekplan&#13;
hier veel minder interessant. Bestemmingen komen pas aan de orde bij het inrichtingsplan&#13;
en juist daar zegt de Wilg er helemaal niets meer over. Meer algemeen is het&#13;
wonderlijk dat de uitvoeringsprogrammering vooraf gaat aan het inrichtingsplan. In de&#13;
Reconstructiewet is dat – naar de mening van de Commissie terecht – juist andersom:&#13;
eerst het reconstructieplan en dan de uitvoeringsprogrammering inclusief planning&#13;
van budgetten. Dit sterkt ons in de gedachte dat de regeling van de financiële verhoudingen&#13;
tussen Rijk en provincie bij het opstellen van de wet te centraal heeft gestaan.&#13;
Een van de problemen in de landinrichting was het ontbreken van een afstemmingsregeling&#13;
met het gemeentelijk bestemmingsplan en daarom is in de Reconstructiewet&#13;
wel een voorziening opgenomen (art. 27). Ook deze stap vooruit is in de Wilg niet&#13;
gebleven. De toelichting (par. 3.2.1) benadrukt het belang van de ruimtelijke ordening&#13;
en in par. 4.7 wordt de ruimtelijke ordening zelfs als “leidend” aangeduid. Daar blijft&#13;
het bij. Voor de afstemming is alle hoop gevestigd op “een goed bestuurlijk samenspel”&#13;
en de oude doorwerkingsinstrumenten van de WRO, dan wel – in de nieuwe&#13;
WRO – het provinciale bestemmingsplan. De Commissie vindt dit te mager. Ten aanzien&#13;
van het inrichtingsplan dient de verhouding tot het streekplan (of een structuurvisie)&#13;
en bestemmingsplan geregeld te worden. Het zorgen voor afstemming tussen&#13;
plannen en tussen bestuursorganen kan – zo is in het verleden gebleken – niet vrijblijvend&#13;
worden gelaten. Voor de provinciale overheid is het vervelend dat afstemming&#13;
van het gemeentelijk bestemmingsplan zou afhangen van de welwillendheid van de&#13;
gemeente. Voor de burger is het onverteerbaar dat er veel plannen zijn met verschillende&#13;
inhoud. Een regeling overeenkomstig artikel 27 van de Reconstructiewet zou in&#13;
de Wilg moeten worden opgenomen. Wel zal dat een deugdelijke regeling moeten&#13;
zijn, waardoor ook positieve bestemmingen zonder problemen kunnen doorwerken.&#13;
Dat betekent bijvoorbeeld dat onontbeerlijke bestemmingsplanbepalingen over&#13;
hoogte, oppervlakte, en dergelijke in het inrichtingsplan een plaats kunnen krijgen.1&#13;
Nu een verplichte afstemming op het streekplan (vgl. art. 11, vijfde lid, Rcw) ontbreekt&#13;
is het des te vreemder dat het inrichtingsplan – waar het toch gaat over concrete&#13;
bestemmingen – niet door provinciale staten, maar door GS wordt vastgesteld. Dat&#13;
geldt trouwens ook voor het meerjarenprogramma. Tot zover de afstemming op planniveau.&#13;
In de Reconstructiewet is veel werk gemaakt van de coördinatie van vergunningen&#13;
(art. 40 e.v.). Dit komt in de Wilg niet terug, zonder opgaaf van redenen. De Commissie&#13;
acht de regeling uit de Reconstructiewet niet erg effectief – door het voornamelijk&#13;
procedurele karakter ervan – maar dat zou juist aanleiding moeten zijn om een veel&#13;
scherpere coördinatieregeling in de wet op te nemen.&#13;
3.2 Wet milieubeheer&#13;
Ook de relatie met de Wet milieubeheer en de andere milieuwetten, zoals de Wet&#13;
ammoniak en veehouderij en de stankregelgeving is niet geregeld, niet op planniveau&#13;
en ook niet op vergunningenniveau. Dat is in de Landinrichtingswet en de Reconstructiewet&#13;
ook niet het geval, maar juist bij die laatste wet leidt dat tot veel problemen,&#13;
terwijl toch de Wet ammoniak en veehouderij tegelijk met de totstandkoming&#13;
van de Reconstructiewet door het parlement is behandeld en er zelfs een speciale aparte&#13;
Wet stankhinder in landbouwontwikkelings- en verwevingsgebieden tot stand is gekomen.&#13;
De memorie van toelichting wijdt minder dan een halve bladzijde aan de Wet&#13;
milieubeheer (par. 4.8.2). Volstrekt onvoldoende. De Commissie bepleit ook hier op&#13;
zijn minst het nadenken over een afstemmingsregeling en liefst ook het opnemen&#13;
daarvan in de Wilg, zowel voor plannen als voor vergunningen.&#13;
3.3 Beheersregelgeving&#13;
Meer in het algemeen zou nagedacht moeten worden over de relatie tussen de landinrichting&#13;
en de beheersregelgeving die voor het landelijk gebied van belang is: de Boswet,&#13;
de Natuurbeschermingswet (1998), de regelingen van Programma Beheer (SN2000&#13;
en SAN), de waterwetgeving (Wet op de waterhuishouding, Grondwaterwet) enzovoorts.&#13;
Ook in de huidige Landinrichtingswet is dit onderdeel trouwens slecht verzorgd.&#13;
De enige bepaling in de Landinrichtingswet die enigszins in de goede richting&#13;
komt – en die hiervoor reeds is aangestipt – is de aanwijzing en begrenzing van reser-&#13;
vaats- en beheersgebieden in het programma (art. 36) en het plan (art. 75). Overigens&#13;
is van die gebiedsaanwijzing ook altijd onduidelijk geweest hoe die zich juridisch verhield&#13;
tot de eigen aanwijzingsprocedure in de Regeling beheersovereenkomsten en&#13;
natuurontwikkeling. Het voert te ver om in dit advies voor alle vormen van beheersregelgeving&#13;
uitgewerkte voorstellen te presenteren. Daarom volstaat de Commissie met&#13;
een voorbeeld. In het kader van een inrichtingsplan kan gestreefd worden naar de realisering&#13;
van natuurgebieden op agrarische grond. Het ligt dan voor de hand om een&#13;
juridische verbinding te maken met de beheersregelingen die daarvoor relevant zijn:&#13;
peilbesluiten op basis van de Wet op de waterhuishouding, de aanwijzing van bodembeschermingsgebieden,&#13;
de vaststelling van natuurgebiedsplannen (art. 13 SN2000), de&#13;
zonering – via de aanwijzing als Ecologische Hoofdstructuur – op basis van de Wet&#13;
ammoniak en veehouderij etcetera. Men zou een en ander zelfs in de toedeling kunnen&#13;
laten doorwerken in die zin dat degenen die aangeven de nieuwe bestemming te&#13;
willen realiseren ook in dat gebied grond toegedeeld krijgen. Dat is vele malen effectiever&#13;
dan verwerving en onteigening van voor natuur bestemde gronden. Niet alleen&#13;
zijn daarvoor omvangrijke budgetten noodzakelijk, maar vervolgens zal men ook nog&#13;
het beheer moeten regelen.2&#13;
In de Wilg wordt dit allemaal in het midden gelaten onder het motto: ieder voor&#13;
zich. Dat is een gemiste kans, die er blijvend toe leidt dat allerlei plannen op basis van&#13;
allerlei regelingen tot stand worden gebracht, die niet alleen een geweldige stapeling&#13;
van beleid en beleidscategorieën oplevert, maar ook nog eens een in het geheel niet op&#13;
elkaar afgestemd beleid.&#13;
4 Planning&#13;
4.1 Lange termijn plannen&#13;
Een aantal planvormen keert in de Wilg niet terug. Een daarvan is het structuurschema&#13;
Landinrichting, dat we intussen als het Structuurschema Groene Ruimte hebben&#13;
leren kennen. Daarvoor in de plaats kent de Wilg de meerjarenprogramma’s van Rijk&#13;
en provincies. Dit zijn echter wezenlijk andersoortige plannen. De Commissie gaat&#13;
ervan uit dat het hier gaat om echte uitvoeringsprogramma’s, dus niet om beleidsplannen.&#13;
In artikel 2.1 wordt immers voor het beleid verwezen naar pkb’s (misschien toch&#13;
een structuurschema groene ruimte?) en naar beleidsnota’s die in de Tweede Kamer&#13;
zijn behandeld. De term “op basis van” is bij dit alles niet erg duidelijk. Betekent dit&#13;
dat alleen zaken die door de Tweede Kamer zijn behandeld in het meerjarenprogramma&#13;
kunnen worden opgenomen? Of betekent het dat het door de volksvertegenwoordiging&#13;
geaccordeerde beleid slechts een uitgangspunt is? Doordat een losse interpretatie&#13;
mogelijk is – hetgeen bijvoorbeeld bij de landinrichtingskaart uit het geldende structuurschema&#13;
niet het geval is – wordt door het vervallen van het structuurschema ook&#13;
de positie van burgers verzwakt, terwijl ook de positie van de volksvertegenwoordiging&#13;
er geenszins sterker op wordt. Bij een planologische kernbeslissing hebben zowel&#13;
burgers als Staten-Generaal directe en geformaliseerde invloed, bij een meerjarenpro-&#13;
gramma niet. Nu kan natuurlijk gesteld worden dat dit aansluit bij de achteruitgang&#13;
die de nieuwe Wet ruimtelijke ordening ons in het vooruitzicht stelt, maar dat ontneemt&#13;
er deze kwalificatie niet aan.&#13;
4.2 Uitvoeringsprogrammering&#13;
Er wordt een “nieuw” systeem van planning in de Wilg opgenomen: de uitvoeringsprogramma’s&#13;
op rijks- en provinciaal niveau. Over de inhoud van deze plannen is de&#13;
wet buitengewoon summier. Het Rijksmeerjarenprogramma bevat “in ieder geval” de&#13;
te bereiken doelen van gebiedsgericht beleid in concrete, meetbare termen en een&#13;
indicatie van te bereiken doelen op de langere termijn. In de toelichting (par. 5.2.2)&#13;
staat een voorbeeld van hetgeen hier wordt bedoeld; het meerjarenprogramma bij de&#13;
Agenda Vitaal Platteland heeft kennelijk als model gediend. Als concreet voorbeeld&#13;
wordt genoemd: “6500 hectare natte natuur per 2010”. De Commissie kan maar moeilijk&#13;
voor ogen krijgen waar dergelijke doelstellingen – die inderdaad concreet en&#13;
meetbaar zijn – op gebaseerd worden of zullen worden. Er zal toch een zekere mate&#13;
van beleidsplanning, zowel in ruimtelijke als in sectorale zin, nodig zijn om dergelijke&#13;
kwantificeringen te kunnen opstellen. Het meerjarenprogramma zelf lijkt daarvoor&#13;
niet bedoeld en trouwens ook niet geschikt. Een voorbeeld: om vast te kunnen stellen&#13;
dat de Ecologische Hoofdstructuur in 2018 moet zijn gerealiseerd en welke stappen&#13;
daarvoor – in termen van hectares en geld – nodig zijn, zal toch eerst moeten worden&#13;
vastgesteld dat een EHS nuttig is en daarom gerealiseerd moet worden, waar de EHS&#13;
ongeveer zal lopen, en welke eindtermijnen daarbij in beeld zijn. Dat proces van&#13;
beleidsvorming hebben wij – voor wat betreft de EHS – intussen zo’n beetje achter&#13;
de rug (hoewel er over de provinciale begrenzing nog genoeg te doen is), maar daarvoor&#13;
waren wel formele planfiguren zoals Natuurbeleidsplan (art. 4 NB-wet) en&#13;
Structuurschema Groene Ruimte nodig. Voor die beleidsbepaling kan ook niet worden&#13;
volstaan met vaststelling door de ministers en – op provinciaal niveau – door GS,&#13;
hetgeen bij uitvoeringsprogramma’s wel mogelijk is.&#13;
4.3 De rechtsgevolgen van plannen&#13;
Aan de meerjarenprogramma’s zijn vermoedelijk geen rechtsgevolgen verbonden. De&#13;
Wilg geeft zelfs geen voorschriften over de totstandkoming van deze plannen, op de&#13;
bepaling dat de collega-besturen erbij betrokken worden na (art. 2.1, vierde lid, en&#13;
art. 2.2, vierde lid). Dit versterkt de indruk dat een nogal “interne” regeling is beoogd.&#13;
Wat de juridische betekenis van de plannen is, en of ook deze alleen intern van karakter&#13;
is, blijft onduidelijk. Als bijvoorbeeld de EHS in 2018 niet klaar is, terwijl dat wel&#13;
in het Rijksmeerjarenprogramma is opgenomen, heeft de Stichting Natuur en Milieu&#13;
dan een actie in handen? Het gaat toch om “concrete, meetbare termen”? Mag de&#13;
“meting”, met andere woorden, door iedereen, inclusief de rechter, worden verricht&#13;
of is dat voorbehouden aan degenen die er een bestuursovereenkomst over sluiten,&#13;
dan wel de organen die deze controleren?&#13;
4.4 Conclusie&#13;
De Commissie heeft op zichzelf geen moeite met het fenomeen uitvoeringsprogrammering.&#13;
De Commissie heeft echter ook geen behoefte aan een regeling daarvan, zoals&#13;
nu in de Wilg, als deze uitvoeringsprogrammering slechts een interbestuurlijke rol&#13;
lijkt te vervullen als basis voor de financiële verhouding tussen Rijk en provincie, terwijl&#13;
er bovendien geen enkele relatie is gelegd met het overige uitvoeringsinstrumentarium.&#13;
De Commissie is van mening dat een regeling van beleidsplannen daarentegen&#13;
niet gemist kan worden in de Wilg.&#13;
5 Financiering&#13;
5.1 Ontschotting&#13;
De gedachte achter Wilg en ILG, dat er teveel “potjes” zijn die nodig moeten worden&#13;
“ontschot” acht de Commissie buitengewoon positief. Het heeft echter weinig zin als&#13;
die “ontschotting” alleen betrekking heeft op het bankrekeningverkeer tussen Rijk en&#13;
provincie. In naam wordt dan één budget door het Rijk aan de provincies ter beschikking&#13;
gesteld, maar in werkelijkheid moet men dat geld weer uitgeven volgens de daarvoor&#13;
vastgestelde regelingen en plannen, die voor een belangrijk deel weer op rijksniveau&#13;
of zelfs Europees niveau worden vastgesteld. Ontschotting wordt dan niet meer&#13;
dan een cosmetische operatie. In de toelichting (par. 6.2) wordt een ‘grondige herbezinning’&#13;
op de eisen die subsidieregelingen aan bestaande geldstromen stellen in het&#13;
vooruitzicht gesteld. Dat geldt ook voor rijksbijdragen aan de landinrichting (art. 221&#13;
Liw). Dat is mooi, maar wat de Commissie betreft zou het resultaat van die bezinning&#13;
eerst beschikbaar moeten zijn om iets zinnigs over de noodzakelijke en mogelijke&#13;
bundeling van geldstromen te kunnen zeggen. Nu ontbreekt zelfs nog, voorzover de&#13;
Commissie kan overzien, een inventarisatie van alle relevante regelingen.3 Wel is er&#13;
een overzicht van de relevante begrotingsposten (toelichting, par. 6.2) en dat is tenminste&#13;
iets.&#13;
5.2 Organisatie&#13;
De rol van het Groenfonds is niet geheel duidelijk. Artikel 3.4, derde lid, en 3.10,&#13;
derde lid, bepalen dat voorschotten en budgetten worden overgemaakt naar het&#13;
Groenfonds. Niet duidelijk geregeld is dat de provincies het geld uit het Groenfonds&#13;
mogen halen, zoals de memorie van toelichting suggereert. Nu is dat alleen de Dienst&#13;
Landelijk Gebied. Provincies willen het Groenfonds gebruiken als rekening courant,&#13;
maar wellicht treden daar allerlei beperkingen op. Het Groenfonds is een Stichting&#13;
met een eigen bestuur. De vraag is dus: wie maakt straks de financiële dienst uit: de&#13;
provincie of de minister (via het Groenfonds)?&#13;
5.3 Schadevergoedingen&#13;
In artikel 4.6, tweede lid, wordt een schadevergoeding ‘naar billijkheid’ in het vooruitzicht&#13;
gesteld. De Commissie meent dat de volledige schade moet worden vergoed,&#13;
met inachtneming van artikel 6:95 t/m 110 BW. De Commissie stelt voor de oude&#13;
regeling van artikel 9, derde lid, Landinrichtingswet te gebruiken. Ook in artikel 8.2.4&#13;
zou een volledige schadeloosstelling op zijn plaats zijn.&#13;
6 Uitvoeringsinstrumenten&#13;
6.1 Bestuursovereenkomst&#13;
De Wilg kent in de relatie tussen rijk en provincie een belangrijke rol toe aan de&#13;
bestuursovereenkomst (art. 3.3). Ook in de Reconstructiewet concentratiegebieden&#13;
komt deze figuur voor. De eerste daarvan – in artikel 14, tweede lid, van de Reconstructiewet&#13;
– heeft in de praktijk een uiterst minimale invulling gekregen. Over het&#13;
fenomeen bestuursovereenkomst is veel te zeggen4 maar er kan niet beweerd worden&#13;
dat de gedachtevorming echt is uitgekristalliseerd. De essentie is evenwel duidelijk: in&#13;
een bestuursovereenkomst verplichten bestuursorganen (en de openbare lichamen&#13;
waar zij deel van uitmaken) zich om bestuursbevoegdheden in te zetten op de overeengekomen&#13;
wijze. De figuur van de overeenkomst is zinvol als er geen andere instrumenten&#13;
zijn om verplichtingen op te leggen of aan te gaan. Die zijn er echter in casu&#13;
wel: de financiële “koorden” die het Rijk in handen heeft. Het is in het geheel niet&#13;
duidelijk wat de overeenkomst als juridische figuur toevoegt aan de uitvoeringsplannen&#13;
en de bijbehorende financiële verhoudingen. Deze komen er immers op neer dat&#13;
de te bereiken doelen in meerjarenprogramma’s zijn opgenomen, dat daarvoor door&#13;
het Rijk geld ter beschikking wordt gesteld, dat de provincies daar voorschotten van&#13;
mogen afnemen, dat aan het eind het Rijk nagaat of aan de doelen is voldaan en dan&#13;
eventueel het budget – en de uit te keren bedragen – lager vaststelt en eventueel voorschotten&#13;
terugvordert. De Commissie ziet niet in dat daarvoor een bestuursovereenkomst&#13;
noodzakelijk is. Het heeft er alle schijn van dat de Wilg twee sturingssystemen&#13;
– de subsidie en de overeenkomst – door elkaar heeft gehaald. Anderzijds moet de&#13;
Commissie erkennen dat de bestuursovereenkomst ook niet veel kwaad kan, zeker als&#13;
daarin de nodige ontsnappingsmogelijkheden worden opgenomen en wordt afgesproken&#13;
dat de overeenkomsten niet in rechte afdwingbaar zijn, zoals eigenlijk tussen&#13;
overheden ook wel gebruikelijk is. Toch kan niet worden uitgesloten dat er, gelet op&#13;
de financiële belangen die op het spel staan, mogelijkheden zullen worden benut de&#13;
naleving van bestuursovereenkomsten in rechterlijke procedures af te dwingen. Ook&#13;
derden kunnen mogelijk het sluiten van bestuursovereenkomsten in rechte aanvechten,&#13;
mits zij een rechtstreeks belang kunnen aantonen&#13;
Het grootste bezwaar van de figuur van de bestuursovereenkomst is misschien wel&#13;
dat het uitstraalt dat het hier om een zuiver interne bestuursaangelegenheid gaat, een&#13;
een-tweetje tussen minister en GS. Geen woord over derden, geen woord over belang-&#13;
hebbenden, geen woord over vertegenwoordigende organen, geen woord over rechtsbescherming.&#13;
De Commissie acht dat vermijdbaar.&#13;
6.2 Artikel 7.1&#13;
Artikel 7.1 verbindt enige rechtsgevolgen aan de terinzagelegging van het ontwerpinrichtingsplan&#13;
en aan de bekendmaking van het vastgestelde inrichtingsplan. Deze&#13;
rechtsgevolgen komen overeen met hetgeen artikel 36 van de Reconstructiewet regelt&#13;
ter bescherming van het reconstructieplan. Een uiterst merkwaardige bepaling is (in&#13;
beide wetten) het laatste lid: de rechtsgevolgen gelden niet voor besluiten als bedoeld&#13;
in artikel 1:3 van de Algemene wet bestuursrecht of feitelijke handelingen ter uitvoering&#13;
daarvan. In de toelichtingen is voor dit artikellid geen motivering gegeven.5 Dat&#13;
ware toch wel gewenst want hiermee ontstaat een groot gat in de bescherming van het&#13;
inrichtingsplan. Bij het reconstructieplan kon de planvaststeller dan tenminste nog&#13;
kiezen voor directe doorwerking op grond van artikel 27 Rcw, zodat – althans in&#13;
theorie – afstemming mogelijk was, maar in de Wilg bestaat die mogelijkheid niet&#13;
eens. Het is dan dus mogelijk dat, als het bestemmingsplan het niet mogelijk maakt&#13;
een vergunning te weigeren, vergunning verleend moet worden ook al gaat het inrichtingsplan&#13;
in een geheel andere richting. Voorbeeld: stel dat het inrichtingsplan streeft&#13;
naar – zoals dat dan tegenwoordig heet – vernatting, o.a. door verhoging van het&#13;
grondwaterpeil in een bepaald gebied. Een agrariër wil echter drainage aanleggen. In&#13;
het bestemmingsplan wordt daarvoor een aanlegvergunning gevraagd. Deze vergunning&#13;
moet vervolgens worden verleend. Er is dan ingevolge artikel 7.1, vierde lid,&#13;
geen ontheffing meer nodig. Het aanleggen van drainage staat vervolgens niet alleen&#13;
haaks op de doelstelling van het inrichtingsplan, maar zal ook nog eens moeten worden&#13;
vergoed als er sprake is van waardevermeerdering. Dat kan de bedoeling niet zijn.&#13;
Artikel 7.1, vierde lid, dient te vervallen.&#13;
6.3 Verwerving en onteigening&#13;
De Commissie vraagt zich af wat beoogd wordt met het aanwijzen – in het inrichtingsplan&#13;
– van percelen en opstallen die zullen worden onteigend (art. 4.3, derde lid,&#13;
onder f). Opvallend is dat daarbij afgeweken wordt van de formulering onder e&#13;
(“onroerende zaken”), maar afgezien daarvan rijst de vraag: hoe kan men al bij de&#13;
vaststelling van het inrichtingsplan weten dat er onteigend moet worden? Een vergelijkbare&#13;
bepaling staat in artikel 11 van de Reconstructiewet (overigens ook zonder&#13;
dat de toelichting bij die wet daar aandacht aan gaf), maar beide bepalingen wijken af&#13;
van de, naar de mening van de Commissie juiste, regeling in de Landinrichtingswet&#13;
(art. 75): “maatregelen en voorzieningen, voor de verwezenlijking waarvan de verwerving&#13;
van eigendom van grond noodzakelijk is”. Tenzij het de bedoeling is om in&#13;
het inrichtingsplan direct al toepassing te geven aan artikel 63 Onteigeningswet, lijkt&#13;
het aanwijzen van te onteigenen gronden en gebouwen prematuur. Vrijwillige verwerving&#13;
kan nog aan de orde zijn. Bovendien geeft de formulering van de Wilg en de&#13;
Reconstructiewet, anders dan die van de Landinrichtingswet, geen aandacht aan de&#13;
noodzakelijkheid van de verwerving. Het aanwijzingsbesluit zoals nu voorgesteld, is&#13;
nogal inhoudsloos. Volgens de Commissie kan deze bepaling vervallen en worden&#13;
vervangen door een met artikel 75 Landinrichtingswet te vergelijken bepaling. Wel&#13;
moet voor de betrokkenen duidelijk zijn, dat gronden die voor verwerving zijn aangewezen,&#13;
uiteindelijk inderdaad ook onteigend kunnen worden.&#13;
Onduidelijkheid bestaat ook ten aanzien van bepaling 8.3.4.6. Men kan in die bepaling&#13;
lezen dat de eigenaar van ter onteigening aangewezen gronden geen recht heeft&#13;
op toedeling. Dat is uiteraard een logisch gevolg van de uiteindelijke onteigening,&#13;
maar het valt niet in te zien dat eigenaren die alleszins willen meewerken aan de verwerving&#13;
van gronden niet voor toedeling zouden mogen kiezen. De eigenaar die moet&#13;
wijken voor een infrastructureel werk staat er wat dat betreft beter voor: hij kan kiezen&#13;
voor toedeling in plaats van een schadevergoeding. Wel moet deze eigenaar de&#13;
gehele schadeloosstelling inbrengen, ook de schade die niet samenhangt met de waarde&#13;
van de grond, zoals verhuiskosten en dergelijke. Wordt de toedeling dan vervolgens&#13;
gebaseerd op de ingebrachte oppervlakte (en niet mede op de ingebrachte schadeloosstelling)&#13;
dan zal de betrokkene dat als onrechtvaardig aanmerken, tenzij hij ook&#13;
meedraait in de schadevergoedingen bij de lijst van geldelijke regelingen (vgl. art.&#13;
8.3.4.16). Een verduidelijking is hier noodzakelijk, aldus de Commissie.&#13;
7 Rechtsbescherming&#13;
7.1 Inleiding&#13;
Voor de Commissie vormt de rechtsbescherming een belangrijk onderwerp. In het&#13;
betrekkelijk recente verleden is uitvoerig gediscussieerd over de regeling van de&#13;
rechtsbescherming bij de herverkaveling en met name over de vraag of de bevoegdheid&#13;
bij de burgerlijke rechter dan wel bij de bestuursrechter zou moeten liggen.&#13;
Vooralsnog is deze discussie afgelopen met de beslissing om de rechtsbescherming&#13;
aan de burgerlijke rechter op te dragen. In dit advies doen we die discussie niet over.&#13;
Voordat we nader op de rechtsbescherming ingaan, kan nog in het algemeen worden&#13;
opgemerkt dat van de oude gedachte van de Landinrichtingswet – invloed en betrokkenheid&#13;
van alle belangen – niet veel meer over is. De landinrichtingscommissie is bijvoorbeeld&#13;
buiten beeld geraakt. De Wet inrichting landelijk gebied koerst meer op&#13;
bestuurlijke een-tweetjes tussen Rijk en provincie. In de toelichting wordt hier en&#13;
daar nog wel over de betrokkenheid van alle partijen (par. 7.2.3.2) en de noodzaak&#13;
van voldoende draagvlak (par. 7.3.2) gesproken, maar veel concrete inhoud krijgt dit&#13;
toch niet. Zo mogen “private partijen” wel gelden ter beschikking stellen (art. 2.2.,&#13;
derde lid), maar is niet duidelijk of daar inspraak en / of voorwaarden tegenover kunnen&#13;
staan. Belangenorganisaties kunnen natuurlijk op basis van de voorbereidingsprocedure&#13;
van de Awb zienswijzen inbrengen en zij worden misschien ook informeel&#13;
bij de voorbereiding van programma’s en plannen betrokken, maar een echte positie&#13;
hebben zij niet. Met name de betrokkenheid van landbouworganisaties acht de commissie&#13;
van wezenlijk belang, aangezien vrijwel alle inrichtingsmaatregelen op agrarische&#13;
gronden zullen plaatsvinden – ook als daar andere bestemmingen worden gerealiseerd.&#13;
Bovendien zal betrokkenheid vooraf, procedures achteraf kunnen voorkomen.&#13;
Dat de opstellers van de Wilg betrekkelijk weinig over rechtsbescherming hebben&#13;
nagedacht, moge ook blijken uit de hoeveelheid tekst die er in de toelichting aan&#13;
gewijd is.&#13;
7.2 De positie van de burger&#13;
De burger kan op veel manieren te maken krijgen met de inrichting van het landelijk&#13;
gebied. Twee daarvan zijn voor de rechtsbescherming belangrijk. Ten eerste: iemand&#13;
kan belanghebbende zijn bij allerlei besluiten die hem raken. Dit is de meer algemene&#13;
betrokkenheid, waarin de Algemene wet bestuursrecht voorziet door daaraan mogelijkheden&#13;
voor inspraak, bezwaar en beroep te verbinden. Ten tweede: iemand kan als&#13;
rechthebbende, bijvoorbeeld als eigenaar, betrokken worden in de landinrichting (om&#13;
het nog maar even zo te blijven noemen). In het kader van de rechtsbescherming&#13;
worden dan nog strengere eisen gesteld, onder meer inzake de bekendmaking en de&#13;
schadevergoeding.&#13;
7.3 Inventarisatie&#13;
In de Wilg kan de rechtsbescherming als volgt worden geïnventariseerd:&#13;
Artikel Besluit Inspraak Bezwaar Beroep&#13;
2.1 Meerjarenprogramma Rijk - - -&#13;
2.2 Meerjarenprogramma provincie - - -&#13;
3.1 Indicatie etc. Minister - - -&#13;
3.2 Voorstel GS - - -&#13;
3.3 Bestuursovereenkomst - - -&#13;
3.4-1 Beschikking budget - - -&#13;
3.4-2 Vaststelling regels - - -&#13;
3.7 Intrekking budget - - -&#13;
3.8 Verordening PS - - -&#13;
3.10 Vaststelling budget - - -&#13;
3.10-4 Terugvordering - - -&#13;
4.3 Vaststelling inrichtingsplan 3.4 Awb (4.3a) - ABRS (4.4)&#13;
4.6 Schadevergoeding - GS Rechtbank / ABRS&#13;
5.3 Goedkeuring inrichtingsplan Minister V&amp;W Rechtbank / ABRS&#13;
6.5-2 Bepaling tijdstip GS Rechtbank / ABRS&#13;
7.1 Òntheffing - GS Rechtbank / ABRS&#13;
8.1.2 Besluiten over uitvoering GS Rechtbank / ABRS&#13;
8.2.4 Schadevergoeding GS Rechtbank / ABRS&#13;
8.3.2.1 Wijziging blokgrenzen GS Rechtbank / ABRS&#13;
8.3.3.1 Besluit tijdelijk gebruik 3.4 Awb ABRS&#13;
8.3.4.1 Ruilplan / Lijst geldelijke regelingen 3.4 Awb Rechtbank / Cassatie&#13;
9.3 Goedkeuring kavelruil GS Rechtbank / ABRS&#13;
Deze inventarisatie is in sommige opzichten niet geheel te verantwoorden, althans&#13;
niet zonder nadere onderbouwing. De Commissie heeft al geconstateerd dat de toelichting&#13;
er ook niet veel over zegt. Dat zou alsnog moeten gebeuren. Daarbij zal&#13;
nagedacht moeten worden over de vraag of het hier inderdaad om besluiten gaat, of&#13;
het wenselijk is dat daartegen rechtsbescherming open staat en zo nee, of daar iets aan&#13;
gedaan moet worden (bijvoorbeeld opnemen op de negatieve lijst van de Awb).&#13;
7.4 Rechtsbescherming bij ILG-beslissingen&#13;
In het kader van de ILG worden beslissingen genomen die waarschijnlijk wel als&#13;
besluiten zijn aan te merken. Het is de vraag of en in hoeverre niet alleen de betrokken&#13;
bestuursorganen, maar ook belanghebbende burgers tegen deze besluiten beroep&#13;
zullen kunnen instellen. Te voorzien valt dat met name belangenorganisaties zullen&#13;
proberen rechtsingang te verkrijgen. Het gaat bij de ILG-beslissingen immers niet om&#13;
onbelangrijke zaken.&#13;
7.5 Inrichtingsplan&#13;
De betrokkenheid van de burger bij het inrichtingsplan kan via de voorbereidingsprocedure&#13;
van de Awb worden verzekerd. Belanghebbenden kunnen zienswijzen&#13;
indienen. Artikel 6.3, vierde lid, van het concept-wetsvoorstel is derhalve overbodig,&#13;
tenzij men beoogt de genoemde organen een streepje voor wil geven door deze al in&#13;
de voorbereidingsfase (voor het ontwerp) inspraak te geven.&#13;
Ten aanzien van de rechtsbescherming stelt de wet dat tegen het besluit tot vaststelling&#13;
van het plan beroep open staat bij de Raad van State (art. 4.4). Hetzelfde geldt&#13;
voor een wijziging van het plan. Dit is een belangrijke verbetering ten opzichte van&#13;
de Landinrichtingswet en ligt geheel in lijn met de Reconstructiewet, waarin tegen het&#13;
reconstructieplan beroep is opengesteld. De toelichting geeft echter een belangrijke&#13;
beperking aan: “Uiteraard is de reikwijdte van deze beroepsmogelijkheid beperkt tot&#13;
die onderdelen van een inrichtingsplan die aan te merken zijn als een besluit in de zin&#13;
van artikel 1:3, van de Algemene wet bestuursrecht.”6 Volgens de toelichting gaat het&#13;
dan om de begrenzing van blokken, de aanwijzing van te onteigenen zaken, de aanduiding&#13;
van de toepassing van de korting, de toewijzing van eigendom, beheer en&#13;
onderhoud van openbare voorzieningen.&#13;
De Commissie is van mening dat deze beperking van de rechtsbescherming tot&#13;
besluit-onderdelen van het inrichtingsplan niet met het woord “uiteraard” kan worden&#13;
afgedaan. In de eerste plaats zou dat, als dat de bedoeling is, ook in de wetstekst&#13;
zelf moeten staan, zoals dat voorheen in de Wet op de Ruimtelijke Ordening het&#13;
geval was. De Commissie beseft dat de Raad van State onlangs, bij het oordeel over&#13;
een reconstructieplan, eveneens een dergelijke beperking heeft aangebracht – hetgeen&#13;
leidde tot niet-ontvankelijkverklaring – maar ook deze uitspraak bevreemdt, nu deze&#13;
niet gebaseerd is op de wetstekst en zeker ook niet te herleiden valt tot een kamerstuk&#13;
omtrent de totstandkoming van de Reconstructiewet. Als men een beperking van de&#13;
rechtsbescherming wenst, zou men dat tenminste in de wetstekst zelf moeten verduidelijken.&#13;
De oude Wet op de Ruimtelijke Ordening is dan meteen een mooi voorbeeld&#13;
van hoe het niet moet: tot 2000 stond in deze wet beroep open tegen onderdelen&#13;
van planologische kernbeslissingen “die zijn aan te merken als besluit in de zin&#13;
van artikel 1:3 Awb”. Vervolgens ontbrandde een hevige discussie in literatuur en&#13;
rechtspraak over de vraag welke onderdelen van een pkb dan als besluit konden worden&#13;
aangemerkt. Uiteindelijk heeft de Afdeling bestuursrechtspraak daarvoor het&#13;
begrip ‘concrete beleidsbeslissing’ uitgevonden. Aangezien de rechtsonzekerheid&#13;
omtrent het beroep voortduurde, doordat niet van te voren bekend was welke besluiten&#13;
vielen aan te merken als ‘concrete beleidsbeslissing’, is de regeling uiteindelijk&#13;
aangepast naar de huidige vorm van artikel 54 WRO: tegen een concrete beleidsbeslissing&#13;
in een pkb kan beroep worden ingesteld, tegen de rest van de pkb niet (die&#13;
staat op de negatieve lijst van de Awb). Wat een concrete beleidsbeslissing is, staat&#13;
vast (art. 1 WRO).7 Om rechtsonzekerheid te vermijden zou dus in de Wilg moeten&#13;
worden geregeld dat tegen met name te noemen onderdelen van het inrichtingsplan&#13;
beroep open staat (en tegen de rest niet). Maar ook dan zou, als men de “uiteraard”-&#13;
toets van de concept-memorie van toelichting toepast, nog wel eens kunnen blijken&#13;
dat het besluitkarakter van de genoemde onderdelen helemaal niet vaststaat. In de&#13;
genoemde uitspraak van de Raad van State worden de onderdelen van het plan die de&#13;
concept-toelichting noemt in elk geval niet genoemd. Ook overigens is de uitspraak&#13;
trouwens erg vaag over wat nu wel en wat niet als een besluit-onderdeel mag gelden.&#13;
Het lijkt erop neer te komen dat alleen beslissingen die bindende rechtsgevolgen hebben&#13;
zich als besluit kwalificeren. Dat geldt bijvoorbeeld voor zoneringen, waarbij&#13;
toepassing is gegeven aan artikel 27 Reconstructiewet. Ook planonderdelen die neerkomen&#13;
op een wijziging van het streekplan en een concrete beleidsbeslissing zijn, zijn&#13;
appellabel. Beide komen in het inrichtingsplan van de Wilg echter niet voor. Wel – en&#13;
in de toelichting, par. 7.2.3.3 ook genoemd – de volgende elementen:&#13;
– Begrenzing van te herverkavelen blokken. Dit is waarschijnlijk wel een besluit, het&#13;
heeft als rechtsgevolg dat gronden nu binnen (of buiten) de herverkaveling vallen,&#13;
maar wat strekking daarvan zal zijn is op het moment van vaststellen van het&#13;
inrichtingsplan nog volstrekt onduidelijk. Het is heel goed mogelijk dat de aangewezen&#13;
grond helemaal niet wordt geruild. Een en ander wordt pas duidelijk bij het&#13;
ruilplan. Waarop een beroepschrift bij het inrichtingsplan zich dan moet richten is&#13;
dus eveneens onduidelijk.&#13;
– Aanduiding van te onteigenen zaken. Hiervoor is al aangegeven dat dit onderdeel&#13;
gemist kan worden. Maar zou men eraan vasthouden, dan komt de vraag op: wat&#13;
vormt nu het besluit-karakter van deze aanduiding? Wat is het rechtsgevolg? De&#13;
MvT stelt zelf dat het doorlopen van de gebruikelijke administratieve en gerechtelijke&#13;
procedures noodzakelijk is om tot onteigening te kunnen komen.8 In die procedures&#13;
wordt daadwerkelijk nut en noodzaak van de onteigening beoordeeld. Een&#13;
rechtsgevolg van de aanwijzing van onroerende zaken ter onteigening – aldus de&#13;
redactie van artikel 8.3.4.6 die daarmee om onduidelijke redenen afwijkt van artikel&#13;
4.3 – is dat voor die zaken geen aanspraak op toedeling bestaat. De bepaling&#13;
lijkt op artikel 139, tweede lid, van de Landinrichtingswet. In deze wet is van een&#13;
‘aanwijzing van onroerende zaken ter onteigening’ echter geen sprake. Ook als&#13;
iemand zijn grond vrijwillig afstaat – en daarvoor een betaling ontvangt – heeft hij&#13;
geen recht op toedeling. Dit alles krijgt echter pas in het stadium van het ruilplan&#13;
zijn beslag en kan in het stadium van het inrichtingsplan nog niet worden beslist.&#13;
Het zou aanbeveling verdienen om dit beter te regelen. Artikel 8.3.4.6, tweede lid,&#13;
zou dan kunnen luiden: “De in het eerste lid bedoelde aanspraak bestaat niet ten&#13;
aanzien van rechten op onroerende zaken die in het inrichtingsplan zijn aangewezen&#13;
voor verwerving”. Dit alles maakt de aanduiding wellicht wel tot een besluit&#13;
– het heeft immers rechtsgevolgen – maar het nut van rechtsbescherming daartegen&#13;
ontgaat de Commissie.&#13;
– De aanduiding van de toepassing van de korting. Niet duidelijk is wat die aanduiding&#13;
zou moeten inhouden, wat daarvan dan de rechtsgevolgen zijn en waarop het&#13;
beroep zich dan zou moeten richten.&#13;
– Toewijzing van eigendom, beheer en onderhoud van openbare voorzieningen. Dit&#13;
onderdeel behoeft geen nadere toelichting.&#13;
Wellicht zijn er ook nog wel andere onderdelen van het inrichtingsplan, die niet in de&#13;
toelichting worden genoemd, maar die toch ook als besluiten zouden kunnen worden&#13;
aangemerkt. Genoemd kunnen worden:&#13;
– Het aandeel van de kosten dat ten laste zal worden gebracht van de gezamenlijke&#13;
eigenaren;&#13;
– Aanduidingen van wegen die aan het openbaar verkeer worden onttrokken of juist&#13;
openbaar worden (art. 6.7).&#13;
Al met al is de Commissie niet overtuigd van de doordachtheid van de Wilg – of zo&#13;
men wil: de toelichting – op dit punt. De Commissie is in het geheel geen voorstander&#13;
van beperkingen in de rechtsbescherming bij het inrichtingsplan.&#13;
7.1 Schorsing&#13;
In veel gevallen treden de rechtsgevolgen of de feitelijke gevolgen al in op het moment&#13;
van de bekendmaking van een besluit, zoals bij het inrichtingsplan. Een voorbeeld is&#13;
artikel 6.5 (voor wat betreft de overgang van beheer en onderhoud). Andere voorbeelden&#13;
zijn artikel 6.7, derde lid (openbaarheid van wegen), artikel 8.1.1 (uitvoering&#13;
van werken). In deze gevallen zijn schorsingsverzoeken niet erg kansrijk. De Commissie&#13;
pleit er voor om als ingangsdatum de ‘inwerkingtreding’ te kiezen en voorts&#13;
om een bepaling zoals in artikel 6.8, vijfde lid, op te nemen in alle gevallen waarin het&#13;
verbinden van gevolgen aan besluiten niet zou kunnen wachten.&#13;
8 Herverkaveling&#13;
8.1 Peildatum&#13;
In de huidige landinrichtingspraktijk wordt gewerkt met een zgn. peildatum. Op een&#13;
gegeven moment deelt de landinrichtingscommissie in het gebied mede, dat na een&#13;
bepaalde datum verrichtte transacties/leveringen niet meer zullen worden meegenomen&#13;
in het plan van toedeling, tenzij dit om landbouwkundige of andere redenen&#13;
onvermijdelijk is of zonder bezwaar voor derden nog kan geschieden. In de praktijk&#13;
functioneert het fenomeen ‘peildatum’ goed, hoewel er ook wel eens over geprocedeerd&#13;
wordt (bijvoorbeeld over het toch nog meenemen van transacties na de peildatum).&#13;
In de rechtspraak wordt het werken met een peildatum dan ook gesanctioneerd.&#13;
De vraag is of het fenomeen ‘peildatum’ niet een wettelijke basis moet krijgen,&#13;
waardoor duidelijk geregeld kan worden wat de rechtsgevolgen zijn. Anderzijds moet&#13;
worden erkend dat de praktijk er ook zonder wettelijke regeling mee uit de voeten&#13;
kan.&#13;
8.2 Oude zakelijke rechten&#13;
In de praktijk is vaak onduidelijk hoe met oude zakelijke rechten moet worden omgegaan.&#13;
Deze rechten worden veelal afgekocht, maar zij kunnen ook blijven voortbestaan&#13;
en zelfs, binnen zekere grenzen, opnieuw worden gevestigd. In de akte van&#13;
toedeling wordt dat vermeld, meestal met de aantekening dat de oude condities van&#13;
kracht blijven, zonder deze ook te vermelden. Dezelfde werkwijze hanteert men&#13;
trouwens ook bij bijvoorbeeld erfpacht, waarbij naar de voorwaarden van de in de&#13;
openbare registers van het kadaster ingeschreven erfpachtovereenkomst wordt verwezen,&#13;
zonder dat deze overeenkomst zelf wordt opgenomen. De principiële vraag of&#13;
oude zakelijke rechten kunnen voortbestaan is inmiddels ook in de literatuur bevestigend&#13;
beantwoord (P. de Haan in WPNR 04/6571).&#13;
8.3 Ruilen op basis van oppervlakte&#13;
De Wilg gaat ten opzichte van de Landinrichtingswet uit van een andere basis voor&#13;
het ruilen van gronden: niet langer op basis van het voortbrengend vermogen van de&#13;
gronden, de ‘waarde’ zoals geschat en ingedeeld in klassen, maar op basis van de oppervlakte.&#13;
Dit systeem is in de Reconstructiewet ook ingevoerd (zie ook par. 7.4.4.1&#13;
MvT). De verantwoording van deze keuze wordt onderbouwd door te wijzen op het&#13;
feit dat agrarische en economische waarde van de grond door ontwikkelingen in de&#13;
landbouwkundige praktijk steeds minder bepaald worden door bodemkundige factoren,&#13;
terwijl aan oppervlakte gerelateerde factoren aan belang hebben gewonnen. De&#13;
Commissie meent dat dit wellicht voor de intensieve veehouderij opgaat (en binnen&#13;
de Reconstructiewet gaat het in het merendeel van de gevallen om de problematiek&#13;
van de intensieve veehouderij), maar nog zeker niet voor de niet-intensieve vormen&#13;
van landbouw, zoals de akkerbouw en (in iets mindere mate) de veehouderij. In deze&#13;
takken van agrarische bedrijvigheid is voortbrengend vermogen nog steeds een belangrijk&#13;
gegeven. Bovendien geeft de huidige wijze van waardering/toedeling/verrekening,&#13;
zoals deze in de Landinrichtingswet wordt toegepast weinig problemen. Men&#13;
moet zich realiseren dat er weliswaar sprake lijkt van een vereenvoudiging, maar dat&#13;
dat in werkelijkheid geenszins zo is. Immers het toedelen op basis van de oppervlakte&#13;
zal er niet toe mogen leiden dat de waarde van de toedeling in geen verhouding staat&#13;
tot de waarde van de inbreng. Als die waarde lager is, is er immers materieel sprake&#13;
van onteigening. Waardeverschillen zullen moeten worden vergoed. De Wilg geeft&#13;
wel een regeling voor de verrekening van verschillen in oppervlakte – artikel 8.3.4.15,&#13;
in combinatie met artikel 8.3.4.16, eerste lid, onder c, ten eerste en artikel 8.3.4.16,&#13;
tweede lid. Artikel 8.3.4.15 Wilg biedt echter geen regeling voor de vraag tegen welke&#13;
waarde de geruilde grond wordt verrekend, bij gelijkblijvende oppervlakten. Artikel&#13;
8.3.4.22 lid 1 onder b Wilg kent wel allerlei andere verrekenposten, maar niet de verrekening&#13;
van het waardeverschil. Ook MvT zwijgt. De Commissie meent dat – als&#13;
men al vast wil houden aan de oppervlaktegrondslag – in elk geval bij de lijst van geldelijke&#13;
regeling zou moeten worden voorgeschreven dat waardeverschillen worden&#13;
verrekend. Dat is onontkoombaar, tenzij men allerlei civiele claims voor lief neemt.&#13;
De winst die men dan heeft geboekt met het laten vervallen van de eerste schatting&#13;
raakt dan geheel verloren. Sterker nog: de zaak wordt juist veel ingewikkelder.&#13;
Immers: de waardering van de inbreng onder de Landinrichtingswet heeft nog een&#13;
enigszins forfaitair karakter door de indeling in waardeklassen. Het gaat ook niet om&#13;
de werkelijke waarde, maar om de ruilwaarde. Dat brengt weer mee dat de eerste&#13;
schatting meestal weinig echte problemen oplevert. In het nieuwe systeem zal het&#13;
werkelijke waardeverschil moeten worden vergoed. Dat betekent dat ter gelegenheid&#13;
van de vaststelling van de lijst geldelijke regelingen taxaties zullen moeten worden&#13;
verricht, zowel van de ingebrachte grond als van de toegedeelde grond. Deze werkwijze&#13;
zal vermoedelijk tot veel meer discussies en procedures leiden. De Commissie&#13;
bepleit de waarde van de grond opnieuw als grondslag voor ruiling op te nemen in de&#13;
Wilg.9&#13;
Artikel 8.3.4.16, tweede lid, kan geen aanknopingspunten bieden voor de verrekening&#13;
van de waarde. Ook artikel 8.3.4.17, tweede lid, doet merkwaardig aan. De enige&#13;
grondslag voor verrekening kan zijn: de werkelijke waarde. Het valt niet in te zien&#13;
wat een amvb of een vaststelling door GS daar aan bij of af kan doen. De tekst van de&#13;
wet suggereert met deze bepalingen dat er allerlei andere waardebepalingen dan de&#13;
onteigeningswaarde in beeld zouden kunnen komen. Dat is onjuist.&#13;
8.4 Titelzuiverende werking van de akte van toedeling&#13;
Uit het huidige artikel 208, tweede lid, van de Landinrichtingswet, blijkt dat de akte&#13;
van toedeling leidt tot titelzuivering. Dat wil zeggen dat een algehele rechtsvernieuwing&#13;
voor het hele gebied optreedt, met een paar uitzonderingen. Deze rechtsvernieuwing&#13;
wordt door de praktijk als zinvol en gewenst ervaren. Een vergelijkbare&#13;
bepaling is opgenomen in artikel 91, tweede lid, van de Reconstructiewet en in artikel&#13;
8.3.6.2 van de Wilg. De Commissie gaat ervan uit dat daarmee ook de titelzuiverende&#13;
werking in het hele blok wordt nagestreefd. Daartoe moeten alle kavels in de akte&#13;
worden opgenomen, ook als zij niet geruild zijn. Een nadere toelichting ware wenselijk.&#13;
9 Kavelruil&#13;
De regeling van de kavelruil in de geldende Landinrichtingswet is buitengewoon&#13;
summier. Dat geldt eveneens voor de Regeling kavelruil als uitvoeringsregeling. Bij de&#13;
goedkeuring van kavelruilovereenkomsten door de Minister wordt gewerkt met de&#13;
Instructie kavelruil. Deze Instructie heeft geen wettelijke basis en is ook niet gepubliceerd&#13;
en de status ervan is derhalve onduidelijk. Ook de Instructie zelf is niet in alle&#13;
opzichten helder, terwijl dan ook nog eens de toepassing ervan niet consequent&#13;
geschiedt. De onduidelijkheid van wet- en regelgeving doet in ernstige mate afbreuk&#13;
aan de rechtszekerheid in het onroerend goedverkeer, waaraan de wetgever grote&#13;
waarde hecht, ook in het kader van de Wilg (zie MvT blz. 112-113). De Commissie is&#13;
van mening dat de Wilg nalaat om de zo gewenste duidelijkheid te verschaffen: de&#13;
bepalingen over kavelruil zijn nagenoeg gelijk aan de desbetreffende bepalingen van&#13;
de Landinrichtingswet. De Commissie acht het wenselijk dat de wetsartikelen die&#13;
ingevolge artikel 9.3 in een beding van de kavelruilovereenkomst op die overeenkomst&#13;
van toepassing kunnen worden verklaard, in artikel 9.3 worden vermeld. Ditzelfde&#13;
geldt voor de nadere voorwaarden waaraan moet worden voldaan alvorens een&#13;
dergelijk beding overeenkomstige rechtsgevolgen heeft als de daarin van toepassing&#13;
verklaarde wetsartikelen. In geval de wetgever kiest voor opneming van deze nadere&#13;
voorwaarden in een ministeriële regeling acht de Commissie het wenselijk dat deze&#13;
voorwaarden mede onderwerp zullen uitmaken van de parlementaire behandeling&#13;
van de Wilg en de ontwerpvoorwaarden derhalve gelijktijdig met het wetsvoorstel bij&#13;
de Tweede Kamer worden ingediend. Voor een meer gedetailleerd advies wordt verwezen&#13;
naar het advies van B.F. Preller inzake kavelruil in de Wilg, dat in bijlage 2&#13;
integraal is opgenomen.10&#13;
Tenslotte merkt de Commissie nog op dat de kavelruil ook als instrument van overheidsbeleid&#13;
ingezet zou kunnen worden, de zgn. planmatige kavelruil, bijvoorbeeld&#13;
ter realisering van de EHS. Daarvoor is wel iets meer nodig dan nu beschikbaar is:&#13;
enig budget voor kavelaanvaardingswerken en landmetershectares alsmede een vorm&#13;
van organisatie, bijvoorbeeld een kavelruilcommissie.11&#13;
10 Artikelgewijze opmerkingen&#13;
10.1 Pacht&#13;
Bij eerste lezing van het wetsvoorstel is het verwarrend dat de bepalingen die in de&#13;
Landinrichtingswet over de pachter gaan (met name Hoofdstuk VI, art. 150 e.v.)&#13;
thans nogal verspreid in de wet zijn terechtgekomen, met name in artikel 8.3.4.7&#13;
(recht op toedeling), artikel 8.3.4.19 (registratie) en artikel 8.3.5.1 (gevolgen van het&#13;
ruilplan voor pachtverhoudingen). De positie van de pachter lijkt niet veranderd ten&#13;
opzichte van de positie in de Landinrichtingswet. Naar de mening van de Commissie&#13;
verdient het overweging om de “pachter” ook op te nemen onder het begrip “rechthebbende”,&#13;
de pachtregistratie te integreren in de lijst van rechthebbenden en de&#13;
bepalingen over toedeling gelijk te trekken. Een verandering in de positie van de&#13;
pachter wordt door de Commissie daarmee niet beoogd, ook niet voor wat betreft de&#13;
te volgen rechtsgang, maar slechts een helderder systematiek. Op zijn minst zou in de&#13;
toelichting systematischer kunnen worden ingegaan op de rol van de pacht. Het is&#13;
dan verder gewenst ook enige aandacht te besteden aan de verschillende vormen van&#13;
pacht (eenmalige pacht, mondelinge pacht e.d.).&#13;
10.2 Artikel 1, tweede lid&#13;
Het provinciale bestuur kan bevoegdheden krijgen in de aangrenzende provincie.&#13;
Niet geregeld is hoe in dat geval omgegaan wordt met de geldstromen, mede in relatie&#13;
tot de betrokken gemeenten.</content><legacyfootnotes>* Bestaande uit: prof. mr. G.M.F. Snijders (vz.) (Wijn &amp; Stael Advocaten, Radboud Universiteit Nijmegen),&#13;
ir. M.J. Rijsdijk (secr.) (Kadaster), prof. mr. D.W. Bruil (Instituut voor Agrarisch Recht, Rijksuniversiteit&#13;
Groningen), ir. J.P. van Damme (Arcadis), mr. H.P.G. Jansen (LandRaad BV), mr. J.N. Kras&#13;
MBA (Hortimarc BV), mr. L.P.J. Mertens (Schraven cs), mr. J.T.A.M. van Mierlo (Gresnigt &amp;van&#13;
Kippersluis Agro Advocaten), mevr. mr T.A.H.C. Muller-vd Slikke (advocaat en procureur te Dordrecht),&#13;
B.F. Preller (notarieel-juridisch adviseur en redacteur te Rotterdam), mr. J.A.M.A. Sluysmans&#13;
(De Brauw Blackstone Westbroek Advocaten), mr. P. Stehouwer (A &amp; S Advocaten), mr. M.G. Vlemminx-&#13;
Boekhorst (Juridisch expertisebureau Clarior), mr. ing. G.H. Zonnebeld (Kadaster) en mr. dr. ir.&#13;
J.A. Zevenbergen (TU Delft).&#13;
1. Voor de problemen met art. 27 Rwc zie Vz. ABRS 6 januari 2006, nr. 200507318/2.&#13;
2. Zie daarover P. de Haan en L. van der Sluijs, ‘Planmatige kavelruil en herverkaveling nieuwe stijl: naar&#13;
een versnelde uitvoering van de ecologische hoofdstructuur’, Agr.r. januari 2003, blz. 2 e.v.&#13;
3. Het Rapport van Boer &amp; Croon: Vereenvoudiging en verbetering Sturingsmodel Gebiedsgerichte inrichting&#13;
Landelijk gebied, bevat evenmin zo’n inventarisatie, maar heeft alleen bij LNV al 82 regelingen&#13;
geteld, zie rapport, blz. 6.&#13;
4. Zie: D.W. Bruil, ‘De Reconstructiewet concentratiegebieden: enkele losse eindjes’, Agr.r. april 2001, blz.&#13;
195 e.v.&#13;
5. In de Landinrichtingswet ontbreekt zo’n bepaling, zie artikel 70 en 71.&#13;
6. Par. 7.2.3.3.&#13;
7. Zie ABRS 22 januari 2003, LJN AF3148.&#13;
8. Toelichting, par. 7.4; Er lijkt een zekere discrepantie te bestaan met de toelichting bij artikel 4.4, waar&#13;
nog slechts de civiele procedure wordt genoemd.&#13;
9. Het is ook nog niet te laat om de Reconstructiewet op dit punt te wijzigen.&#13;
10. Niet opgenomen (red.). Zie voor een bewerking ervan elders in dit tijdschrift.&#13;
11. Zie De Haan / Van der Sluijs, a.w., blz. 5.</legacyfootnotes><footnotes><footnote/></footnotes><auteurs>Commissie Wilg&#13;
Vereniging voor Agrarisch Recht&#13;
Januari 2006</auteurs><published>2006-09-01 00:00:00</published><modified>2006-09-01 00:00:00</modified><editiondate>2006-09-01</editiondate><htmlpath>https://denhollander.info/artikel/4069</htmlpath></article>
</articles></edition>