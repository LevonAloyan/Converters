<edition><articles><article><jaar>2014</jaar><naam>Tijdschrift voor Agrarisch Recht</naam><uitgave>3</uitgave><aflevering>3</aflevering><searchword>TvAR 3/2014</searchword><id>11017</id><udhid>UDH:TvAR/11017</udhid><titel>Bestuursrechtelijke boetes en het EVRM. Preadvies Vereniging voor Agrarisch Recht 2014</titel><searchwords><searchword>TvAR 3/2014</searchword><searchword>UDH:TvAR/11017</searchword></searchwords><attachments><attachment><name>TvAR2014_03_04_Bestuursrechtelijke.pdf</name><extention>pdf</extention><url>https://denhollander.info/download/9428/ci</url></attachment></attachments><inleiding>1. Inleiding en opzet&#13;
De bestuurlijke boete mag zich de laatste decennia verheugen in een toenemende populariteit. Ook in het agrarisch recht wordt het instrument in toenemende mate ingezet, bijvoorbeeld bij de tewerkstelling van vreemdelingen (Wet arbeid vreemdelingen), de Meststoffenwet en het vervoer van zieke of gewonde dieren. Sinds het midden van de jaren negentig, aldus de memorie van toelichting bij de Vierde tranche van de Awb, is een groot aantal wettelijke regelingen tot stand gekomen die de bevoegdheid creëren voor het opleggen van een bestuurlijke boete.1 Het – voor zover mij bekend – meest recente initiatief van deze strekking is het wetsvoorstel tot wijziging van de Woningwet in verband met het versterken van het handhavingsinstrumentarium.2 Op basis van het voorgestelde art. 92a lid 1 kan het bevoegd gezag een bestuurlijke boete opleggen terzake van een overtreding van het in art. 1b opgenomen verbod3, op basis van het voorgestelde derde lid kan overtreding van het verbod van art. 13b lid 2 leiden tot oplegging van een bestuurlijke boete.&#13;
Het advies van de Afdeling advisering van de Raad van State is kritisch met betrekking tot de invoering van de bestuurlijke boete met dit wetsvoorstel.4 Er is, aldus de Afdeling, destijds een bewuste keuze gemaakt voor strafbaarstelling op grond van de Wet economische delicten. De vraag dringt zich op – en blijft in de memorie van toelichting in feite onbeantwoord – waarom die argumenten niet meer van toepassing zouden zijn en waarom bestraffing via de bestuurlijke boete effectiever zou zijn dan via de Wet economische delicten. In het Nader rapport zet het kabinet uiteen dat, voor zover hier relevant, strafrechtelijke handhaving een te vergaand en minder geschikt middel is, bij kleinere overtredingen minder opportuun – want een te zwaar instrument – is en met regelmaat te veel tijd in beslag neemt en daardoor minder slagvaardig is.5&#13;
De kritische lezer zou bij deze passages de indruk kunnen krijgen dat de bestuursrechtelijke boete een soort van ‘strafrecht – light’ is, in ieder geval als het gaat om bepaalde waarborgen. Ook uit de memorie van toelichting bij de Vierde tranche van de Awb kan een dergelijke onderschikking afgeleid worden:&#13;
Daarbij is bijvoorbeeld van belang dat in het bestuursrecht relatief veel fouten bij de bewijsvergaring – bijvoorbeeld het niet horen van de overtreder – in de bezwaarschriftprocedure kunnen worden hersteld […], terwijl vormfouten met toepassing van artikel 6:22 Awb ook door de rechter kunnen worden gepasseerd.6&#13;
Van terminologie als sneller, slagvaardiger, herstel van vormverzuimen gaat – in ieder geval naar mijn idee – eerder de suggestie uit dat met betrekking tot rechtsbescherming zeker terrein wordt prijsgegeven. Vanzelfsprekend zou dit niet het geval mogen zijn. De bestuurlijke boete wordt al sinds jaar en dag beschouwd als ‘criminal charge’ in de zin van art. 6 van het EVRM7 en zou voor de rechtszoekende in ieder geval waar het art. 6 EVRM betreft dezelfde waarborgen moeten bieden.&#13;
In deze bijdrage wil ik nagaan, dit met name aan de hand van actuele rechtspraak, in hoeverre de rechtspraak van de bestuursrechter enerzijds en strafrechter anderzijds verschillen vertonen, met name als het gaat om de toepassing van een aantal waarborgen van art. 6 EVRM. In paragraaf twee zal art. 6 EVRM en de daarin opgenomen waarborgen aan de orde komen, waarna in de paragrafen drie tot en met zes aan de hand van de rechtspraak bezien zal worden in hoeverre met betrekking tot deze onderdelen de jurisprudentie van de strafrechter en bestuursrechter uiteenloopt. In paragraaf zeven zal ik afronden met een conclusie.</inleiding><content>2. Art. 6 EVRM en haar waarborgen&#13;
Gelet op de centrale plaats in deze bijdrage zal ik art. 6 EVRM volledig citeren:&#13;
1. Bij het vaststellen van zijn burgerlijke rechten en verplichtingen of bij het bepalen van de gegrondheid van een tegen hem ingestelde vervolging heeft een ieder recht op een eerlijke en openbare behandeling van zijn zaak, binnen een redelijke termijn, door een onafhankelijk en onpartijdig gerecht dat bij de wet is ingesteld. De uitspraak moet in het openbaar worden gewezen maar de toegang tot de rechtszaal kan aan de pers en het publiek worden ontzegd, gedurende de gehele terechtzitting of een deel daarvan, in het belang van de goede zeden, van de openbare orde of nationale veiligheid in een democratische samenleving, wanneer de belangen van minderjarigen of de bescherming&#13;
van het privéleven van procespartijen dit eisen of, in&#13;
die mate als door de rechter onder bijzondere omstandigheden&#13;
strikt noodzakelijk wordt geoordeeld, wanneer&#13;
de openbaarheid de belangen van een behoorlijke&#13;
rechtspleging zou schaden.&#13;
2. Een ieder tegen wie een vervolging is ingesteld,&#13;
wordt voor onschuldig gehouden totdat zijn schuld in&#13;
rechte is komen vast te staan.&#13;
3. Een ieder tegen wie een vervolging is ingesteld,&#13;
heeft in het bijzonder de volgende rechten:&#13;
a. onverwijld, in een taal die hij verstaat en in bijzonderheden,&#13;
op de hoogte te worden gesteld van de aard&#13;
en de reden van de tegen hem ingebrachte beschuldiging;&#13;
b. te beschikken over de tijd en faciliteiten die nodig&#13;
zijn voor de voorbereiding van zijn verdediging;&#13;
c. zich zelf te verdedigen of daarbij de bijstand te hebben&#13;
van een raadsman naar eigen keuze of, indien hij&#13;
niet over voldoende middelen beschikt om een raadsman&#13;
te bekostigen, kosteloos door een toegevoegd advocaat&#13;
te kunnen worden bijgestaan, indien de belangen&#13;
van een behoorlijke rechtspleging dit eisen;&#13;
d. de getuigen à charge te ondervragen of doen ondervragen&#13;
en het oproepen en de ondervraging van getuigen&#13;
à décharge te doen geschieden onder dezelfde&#13;
voorwaarden als het geval is met de getuigen à charge;&#13;
e. zich kosteloos te doen bijstaan door een tolk, indien&#13;
hij de taal, die ter terechtzitting wordt gebezigd niet&#13;
verstaat of niet spreekt.&#13;
In art. 6 EVRM zijn een aantal fundamentele rechten opgenomen.&#13;
De meest belangrijke daarvan zijn achtereenvolgens&#13;
1) een eerlijke en openbare behandeling van de zaak;&#13;
2) een onafhankelijke en onpartijdige rechter;&#13;
3) behandeling binnen een redelijke termijn;&#13;
4) de onschuldpresumptie;&#13;
5) voldoende mogelijkheden voor het voeren van een verdediging,&#13;
waaronder het kunnen ondervragen van getuigen;&#13;
6) het nemo tenetur-beginsel.8&#13;
In deze bijdrage zal ik mij richten op de onschuldpresumptie,&#13;
de mogelijkheid om getuigen te kunnen ondervragen&#13;
(het ondervragingsrecht), de redelijke termijn, en het nemo&#13;
tenetur-beginsel. Voor de rechtspraktijk zijn deze onderwerpen&#13;
het meest interessant. Met betrekking tot de overige hier&#13;
opgesomde beginselen is naar mijn idee de overheersende&#13;
opvatting dat er weliswaar verschillen zijn, maar dat het bestuursrecht&#13;
voldoet aan de eisen van het EVRM.9&#13;
3. De onschuldpresumptie&#13;
Discussies over wie wat moet bewijzen, en wat in het kader&#13;
daarvan – met name als het gaat om gedragingen van de vervolgende&#13;
overheid – wel en niet geoorloofd is, kunnen gerangschikt&#13;
worden onder de onschuldpresumptie, verankerd&#13;
in art. 6 lid 2 EVRM. De onschuldpresumptie is een afgeleide&#13;
van de in het eerst lid van art. 6 opgenomen eis van ‘een&#13;
eerlijke en openbare behandeling van de zaak’.10&#13;
In het navolgende zal ik in het licht van dit onderdeel van&#13;
art. 6 EVRM komen te spreken over de bewijslast, de rol&#13;
van het boeterapport/proces-verbaal, het leerstuk van het onrechtmatig&#13;
verkregen bewijs en de mogelijkheid tot het horen&#13;
van getuigen.&#13;
3.1 Bewijslast&#13;
Art. 6 lid 2 EVRM bepaalt dat totdat iemands schuld in&#13;
rechte is vast komen te staan, hij voor onschuldig wordt gehouden.&#13;
De schuld moest dus in een gerechtelijke procedure&#13;
vastgesteld worden. De overheid (bestuursorgaan of Openbaar&#13;
Ministerie), als actief handelende partij die stelt dat iemand&#13;
schuldig is aan een overtreding, dient dat dus aan te&#13;
tonen. Uit het EVRM volgt dus dat de bewijslast primair bij&#13;
de vervolgende overheid ligt11 (waarbij uiteraard wel door&#13;
middel van de delictsomschrijving een zekere verschuiving&#13;
bewerkstelligd kan worden).12&#13;
In het Wetboek van Strafvordering (hierna aangeduid als Sv)&#13;
is uitgangspunt dit neergelegd in art. 338 Sv:&#13;
‘Het bewijs dat de verdachte het tenlastegelegde feit&#13;
heeft begaan, kan door den rechter slechts worden&#13;
aangenomen, indien hij daarvan uit het onderzoek op&#13;
de terechtzitting door den inhoud van wettige bewijsmiddelen&#13;
de overtuiging heeft bekomen.’13&#13;
Het Openbaar Ministerie (hierna aangeduid als OM) draagt&#13;
de bewijslast, niet de verdachte.14 Vanzelfsprekend is een&#13;
belangrijk verschil tussen het strafrecht en het bestuursrecht&#13;
dat in het strafrecht de rechter moet oordelen of het delict is&#13;
begaan en tot welke straf dat moet leiden.15 In het kader van&#13;
bestuurlijke handhaving is dat de overheid: de rechter toetst&#13;
‘slechts’. De overheid moet zich dus zélf de vragen van art.&#13;
338 Sv stellen en beoordelen of zij zelf voldoende bewijs&#13;
heeft.16 De rechter dient vervolgens te beoordelen of het bestuur&#13;
aan haar ‘burden of proof’ heeft voldaan.&#13;
Ook de bestuursrechter oordeelt dat de primaire bewijslast&#13;
terzake een beweerdelijke overtreding – ik zou welhaast willen&#13;
zeggen vanzelfsprekend – bij de overheid rust. In een&#13;
uitspraak van 13 november 201317 overweegt de Afdeling&#13;
bestuursrechtspraak van de Raad van State (hierna ABRS)&#13;
principieel:&#13;
3.1. Bij beantwoording van de vraag of zich in een&#13;
concreet geval een overtreding heeft voorgedaan,&#13;
geldt, gelet op de waarborgen die voortvloeien uit artikel&#13;
6, tweede lid, van het Verdrag tot bescherming van&#13;
de rechten van de mens en de fundamentele vrijheden,&#13;
als uitgangspunt dat op het bestuursorgaan de bewijslast&#13;
rust van een overtreding. In geval van twijfel&#13;
dient aan de betrokkene het voordeel van de twijfel te&#13;
worden gegund (vergelijk overweging 4.8.3 van het&#13;
arrest van de Hoge Raad van 15 april 2011 in zaak nr.&#13;
09/03075, ECLI:NL:HR:2011:BN6324).18&#13;
Het bestuursorgaan moet dus het bewijs aanleveren dat ook,&#13;
zie onder meer ABRvS 6 april 201119, deugdelijk moet zijn:&#13;
2.3.1. Zoals de Afdeling eerder heeft overwogen&#13;
(uitspraak van 13 augustus 2008 in zaak nr.&#13;
200800658/1), dienen juist omdat een boete als hier&#13;
bedoeld een punitieve sanctie betreft, aan de bewijsvoering&#13;
van de overtreding en aan de motivering van&#13;
het sanctiebesluit strenge eisen te worden gesteld.&#13;
Op dit onderdeel zie ik geen verschillen tussen de straf- en&#13;
de bestuursrechter voldoet de bestuursrechtspraak aan het&#13;
EVRM.&#13;
3.2 Boeterapport/proces-verbaal&#13;
In art. 339 Sv zijn – limitatief – de bewijsmiddelen opgesomd,&#13;
op grond waarvan de strafrechter tot een bewezenverklaring&#13;
mag komen, zie art. 338 Sv.20 Achtereenvolgens zijn&#13;
dit de eigen waarneming van de rechter, de verklaring van&#13;
de verdachte, de verklaring van een getuige, de verklaring&#13;
van een deskundige en schriftelijke bescheiden. Het EVRM&#13;
speelt met name een rol bij de verklaring van de verdachte,&#13;
de verklaring van een verdachte en de schriftelijke bescheiden.&#13;
In paragraaf vier kom ik te spreken over het ondervragingsrecht,&#13;
in paragraaf zes over het nemo tenetur-beginsel.&#13;
Ik sta thans verder stil bij de schriftelijke bescheiden.&#13;
Het EVRM verzet zich niet tegen een veroordeling op basis&#13;
van schriftelijke bescheiden. Weliswaar eist art. 6 lid 1&#13;
dat sprake moet zijn van een openbare behandeling, dat staat&#13;
niet in de weg aan het neerleggen van bewijs in schriftelijke&#13;
stukken die vervolgens ter (openbare) terechtzitting aan&#13;
de orde komen.21 Ofschoon het EVRM hier derhalve verder&#13;
geen rol speelt, sta ik gelet op het belang als bewijsmiddel&#13;
toch verder stil bij de rechtspleging door straf- en bestuursrechter&#13;
met betrekking tot het proces-verbaal en boeterapport.&#13;
In het strafprocesrecht staat het proces-verbaal als bewijsmiddel&#13;
centraal. Ofschoon het op ambtseed of ambtsbelofte&#13;
opgemaakte proces-verbaal niet in WvSv is gedefinieerd,&#13;
kan uit een samenstel van bepaling wel worden opgemaakt&#13;
waar het aan moet voldoen en welke rol het vervult in het&#13;
strafproces. Op grond van art. 152 WvSv dient het procesverbaal&#13;
door de opsporingsambtenaren ‘ten spoedigste’ te&#13;
worden opgemaakt terzake het door hen opgespoorde strafbare&#13;
feit of van hetgeen door hen tot opsporing is verricht of&#13;
bevonden. Op grond van art. 153 WvSv moet het persoonlijk&#13;
en op ambtseed danwel ambtsbelofte zijn opgemaakt.&#13;
Verder moet het zijn gedagtekend, persoonlijk zijn ondertekend&#13;
en moet het zoveel mogelijk uitdrukkelijk de redenen&#13;
van wetenschap bevatten (zie art. 344 lid 1 sub 2: ‘hunne&#13;
mededeling van feiten of omstandigheden, door hen zelf&#13;
waargenomen of ondervonden’). Als het aan deze wettelijke&#13;
eisen voldoet, kan het proces-verbaal voldoende zijn voor de&#13;
rechter om als bewijs aan te nemen dat het ten laste gelegde&#13;
feit is begaan (art. 344 lid 2 WvSv).&#13;
De Awb bevat nauwelijks regels van bewijsrecht (in de Awb&#13;
staat nog altijd de ‘vrije bewijsleer’ voorop22). In de memorie&#13;
van toelichting bij de Vierde tranche van de Awb wordt&#13;
dienaangaande overwogen:&#13;
Hoewel voor bestuurlijke boeten enige specifieke bewijsregels&#13;
gelden, kunnen die niet los worden gezien&#13;
van het bestuursrechtelijke bewijsrecht als geheel.&#13;
Codificatie van bewijsregels voor bestuurlijke boeten&#13;
zou daarom slechts goed mogelijk zijn in de context&#13;
van een meeromvattende codificatie van het bestuursrechtelijke&#13;
bewijsrecht. Dat zou een omvangrijke&#13;
wetgevingsoperatie vergen, waar naar ons oordeel&#13;
thans geen behoefte bestaat.23&#13;
Waar wél iets over is opgenomen, is het boeterapport, de bestuursrechtelijke&#13;
equivalent van het proces-verbaal.24 Art.&#13;
5:48 Awb bepaalt waar het boeterapport aan moet voldoen:&#13;
1. Het bestuursorgaan en de voor de overtreding bevoegde&#13;
toezichthouder kunnen van de overtreding een&#13;
rapport opmaken.&#13;
2. Het rapport is gedagtekend en vermeldt:&#13;
a. de naam van de overtreder;&#13;
b. de overtreding alsmede het overtreden voorschrift;&#13;
c. zo nodig een aanduiding van de plaats waar en het&#13;
tijdstip waarop de overtreding is geconstateerd.&#13;
3. Een afschrift van het rapport wordt uiterlijk bij de&#13;
bekendmaking van de beschikking tot oplegging van&#13;
de bestuurlijke boete aan de overtreder toegezonden of&#13;
uitgereikt.&#13;
4. Indien van de overtreding een proces-verbaal als&#13;
bedoeld in artikel 152 van het Wetboek van Strafvordering&#13;
is opgemaakt, treedt dit voor de toepassing van&#13;
deze afdeling in de plaats van het rapport.&#13;
Ondertekening is niet vereist terwijl er slechts ‘zonodig’ een&#13;
aanduiding van plaats en tijdstip van de overtreding moet&#13;
zijn opgenomen. Verder bepaalt art. 5:53 Awb (lid 2) dat&#13;
bij mogelijke boetes hoger dan € 340,- altijd een rapport op&#13;
proces-verbaal wordt opgemaakt. Met name in deze zwaardere&#13;
procedures zal het boeterapport dus doorgaans een wezenlijke&#13;
rol vervullen.25&#13;
Ofschoon beide regimes gelet op het voorgaande zekere&#13;
verschillen kennen, komt dat in de rechtspraak niet tot uitdrukking.&#13;
Ofschoon het Nederlands bestuursprocesrecht&#13;
nauwelijks regels kent aangaande het bewijsrecht, stelt de&#13;
bestuursrechter aan het proces-verbaal of boeterapport vergelijkbare&#13;
eisen als de strafrechter. Ook in het bestuursrecht&#13;
neemt het op ambtseed (of ambtsbelofte) opgemaakte&#13;
boeterapport een belangrijke (bewijs)positie in. Het is vaste&#13;
rechtspraak dat aan een dergelijk document een grote bewijskracht&#13;
toekomt.26 De standaard overweging luidt dat in&#13;
beginsel van de juistheid van de inhoud van een dergelijk&#13;
document moet worden uitgegaan, hetgeen slechts anders is&#13;
indien zich bijzondere omstandigheden voordoen die nopen&#13;
tot afwijking van dit uitgangspunt.27 Is het document niet op&#13;
ambtseed of ambtsbelofte opgemaakt, heeft het ‘slechts’ de&#13;
status van ‘aanvullend’ bewijs. Dit geldt bijvoorbeeld voor&#13;
een politierapport.28 De bestuursrechter wijkt op dit onderdeel&#13;
niet af van de strafrechter.29 Verder toetst de bestuursrechter&#13;
ook de inhoud van het boeterapport (op dagtekening,&#13;
ondertekening en een voldoende gedetailleerde beschrijving&#13;
van de overtreding).30 Een ander voorbeeld van vergelijkbare&#13;
rechtspleging in dit verband betreft de waarde van de de&#13;
auditu-verklaring. Op ambtseed of ambtsbelofte opgemaakte&#13;
boeterapporten met daarin neergelegde bevindingen die&#13;
de rapporteur enkel heeft ‘van horen zeggen’, komt volgens&#13;
de ABRS ‘geen zelfstandige betekenis’ toe.31 Er is dan dus&#13;
méér bewijs nodig, hetgeen eveneens overeenkomst met de&#13;
heersende leer in het strafprocesrecht.32&#13;
3.3 Onrechtmatig verkregen bewijs&#13;
In het licht van vragen over de bewijsvoering is gelet op de&#13;
verhouding tussen straf- en bestuursrecht interessant in hoeverre&#13;
bewijsmateriaal uit een strafzaak gebruikt mag worden&#13;
in een bestuursrechtelijke procedure, met name als dat&#13;
bewijs op onrechtmatige wijze is verkregen. Het EVRM bepaalt&#13;
in algemene zin niets over de gevolgen van onrechtmatige&#13;
bewijsvergaring: dit is een zaak van nationaal recht.33&#13;
In Sv zijn de gevolgen van onrechtmatig verkregen bewijs&#13;
geregeld in art. 359a. De rechter kan a) de hoogte van de&#13;
straf verlagen in verhouding tot de ernst van het verzuim,&#13;
b) het bewijs uitsluiten of c) het OM niet-ontvankelijk verklaren.&#13;
Uit het arrest van de Hoge Raad (hierna HR) van 20&#13;
september 201134 volgt dat de rechter bij het verbinden van&#13;
rechtsgevolgen aan onrechtmatig verkregen bewijs rekening&#13;
dient te houden met de factoren van art. 359a lid 2 Sv,&#13;
te weten ‘het belang dat het geschonden voorschrift dient’,&#13;
‘de ernst van het verzuim’ en ‘het nadeel dat daardoor wordt&#13;
veroorzaakt’. Daarbij mag niet al te snel bewijsuitsluiting&#13;
worden aangenomen.35&#13;
De Awb bevat terzake (vanzelfsprekend, bij gebreke van bepalingen&#13;
over bewijsvoering zelve) geen voorschriften. De&#13;
wijze waarop de bestuursrechter met dit leerstuk omgaat,&#13;
is naar mijn overtuiging niet eenduidig. Vooropgesteld zij&#13;
dat de jurisprudentie waar het gaat om punitieve sancties&#13;
schaars is. Hetgeen evenwel uit de rechtspraak afgeleid kan&#13;
worden, lijkt meer ruimte te geven aan het gebruik van onrechtmatig&#13;
verkregen bewijs uit strafzaken in bestuursrechtelijke&#13;
procedures, dan wenselijk is.&#13;
In ABRvS 12 april 200636 ging het om toezichthouders die&#13;
zich niet gelegitimeerd hadden bij het binnentreden van een&#13;
woning, hetgeen strijdig is met art. 5:12 Awb gelezen in samenhang&#13;
met art. 1 van de Algemene wet op het binnentreden.&#13;
Weliswaar betrof het hier een controle in het kader van&#13;
de jachtakte in het kader van de Flora- en faunawet die vervolgens&#13;
voor het volgende jachtseizoen – dit was de inzet&#13;
van de procedure – was geweigerd, zodat het niet ging om&#13;
een punitieve sanctie, maar de overwegingen van de ABRS&#13;
zijn in zeer algemene bewoordingen:&#13;
In het bestuursrechtelijke geding is het gebruik van bewijs&#13;
alleen dan niet toegestaan, indien het bewijs is verkregen op&#13;
een wijze die zozeer indruist tegen hetgeen van een behoorlijk&#13;
handelende overheid mag worden verwacht, dat dit gebruik&#13;
onder alle omstandigheden ontoelaatbaar moet worden&#13;
geacht.37&#13;
Deze bewoordingen zijn ontleend aan een arrest van de HR&#13;
in een belastingzaak.38 Gelet op de bewoordingen van de&#13;
ABRvS zou ook ingeval sprake is van een bestuurlijke boete&#13;
niet op voorhand sprake zijn van een grond voor bewijsuitsluiting.&#13;
Dit strookt met het strafprocesrecht, zie met name&#13;
HR 19 februari 2013, waar het ging om een machtiging tot&#13;
binnentreden door een niet gecertificeerde Officier van Justitie.&#13;
39 Het College van Beroep voor het Bedrijfsleven (hierna&#13;
te noemen CBB) lijkt in haar uitspraak van 26 april 201240&#13;
onderscheid te maken tussen punitieve en preventieve sancties:&#13;
Het College overweegt dat in het bestuursrecht gebruik&#13;
van bewijsmateriaal dat in een strafvorderlijke&#13;
of in strafrechtelijke procedure is gekwalificeerd als&#13;
onrechtmatig verkregen slechts dan niet is toegestaan,&#13;
indien het bewijs is verkregen op een wijze die zozeer&#13;
indruist tegen hetgeen van een behoorlijk handelende&#13;
overheid mag worden verwacht, dat dit gebruik onder&#13;
alle omstandigheden ontoelaatbaar moet worden&#13;
geacht. Van de hier bedoelde handelwijze van de&#13;
overheid is in dit geval, waarin aan appellante niet een&#13;
bestraffende sanctie, maar de herstelsanctie van de last&#13;
onder dwangsom gegeven welke diende ter bescherming&#13;
van de gezondheid en het welzijn van dieren,&#13;
niet gebleken.&#13;
Men zou hieruit af kunnen leiden dat het onrechtmatig verkregen&#13;
bewijs wel gebruikt mag worden ingeval sprake is&#13;
van reparatoire sancties, maar wellicht niet – althans mogelijk&#13;
niet – bij repressieve sancties.&#13;
In de zaak die leidde tot de uitspraak van de Centrale Raad&#13;
van Beroep (hierna CRvB) van 19 juni 201241 ging het om,&#13;
kort gezegd, bijstandsfraude. Een ingesteld onderzoek richtte&#13;
zich aanvankelijk enkel op de beoordeling van de uitkering,&#13;
maar op enig moment ontstond een verdenking in strafrechtelijke&#13;
zin zonder dat daarbij behorende bescherming&#13;
zou zijn geboden. Inzet van het geding was een besluit tot&#13;
terugvordering van bijstandsgelden (en dus wederom geen&#13;
punitief besluit). De CRvB overweegt eveneens in ruime bewoordingen:&#13;
Het betoog van appellante komt er in wezen op neer&#13;
dat, nu het onderzoek in elk geval mede was gericht&#13;
op de opsporing van strafbare feiten, het college de&#13;
bevindingen van het strafrechtelijke onderzoek alleen&#13;
bij de beoordeling van het recht op bijstand mag&#13;
gebruiken wanneer het strafrechtelijke onderzoek&#13;
is verricht in overeenstemming met de normen van&#13;
Sv en van artikel 6 EVRM. Dit betoog slaagt niet.&#13;
Volgens vaste rechtspraak (CRvB 17 januari 2012,&#13;
LJN BV1783 en BV1077) is het gebruik van beweerdelijk&#13;
onrechtmatig verkregen bewijsmiddelen slechts&#13;
dan niet toegestaan indien deze zijn verkregen op een&#13;
wijze die zozeer indruist tegen wat van een behoorlijk&#13;
handelende overheid mag worden verwacht, dat&#13;
dit gebruik onder alle omstandigheden ontoelaatbaar&#13;
wordt geacht.42&#13;
In CRvB 5 maart 201343 honoreert het rechtscollege wél het&#13;
verzoek tot uitsluiting van bewijs. In die casus was sprake&#13;
van inbreuk van huisrecht door het betreden van een kamer&#13;
door handhavingsmedewerkers zonder redelijke grond&#13;
en zonder toestemming. Aan de eis van ‘informed consent’,&#13;
inhoudende dat de burger toestemming die berust op volledige&#13;
en juiste informatie over de reden en het doel van&#13;
het bezoek en over de gevolgen ervan voor de onderliggende&#13;
redenen, bijvoorbeeld een uitkering, was niet voldaan.&#13;
Iets vergelijkbaar was aan de orde in CRvB 24 november&#13;
2009.44 Ofschoon van belang lijkt dat het ging om binnentreden&#13;
en huisvredebreuk lijkt me dit niet doorslaggevend:&#13;
dit hangt ook samen met het soort zaken dat bij de CRvB&#13;
voorkomt. De conclusie dat de CRvB ingeval van onrechtmatig&#13;
binnentreden daardoor verkregen bewijs categorisch&#13;
uitsluit gaat me dan ook te ver. In dit verband wijs ik ook&#13;
op ABRvS 4 september 201345, waarin de ABRvS eveneens&#13;
overweegt dat informatie als die wordt verkregen uit binnentreden&#13;
met een gebrek (bijvoorbeeld een machtiging), niet&#13;
op voorhand reeds daarom mag worden uitgesloten: zulks is&#13;
afhankelijk van de bij het binnentreden verkregen informatie&#13;
tegenover de burger is verkregen. Het gaat hier niet alleen&#13;
om bewijsvergaring en art. 6 EVRM, maar ook het recht op&#13;
privacy dat is gewaarborgd in art. 8 EVRM. In zijn uitspraak&#13;
van 24 december 2013 overweegt de ABRvS in dit verband&#13;
dat voor een geslaagd beroep op art. 8 EVRM sprake moet&#13;
zijn van een situatie waarin een klager direct wordt geraakt&#13;
in zijn privéleven.46&#13;
Dogmatisch gezien zou inderdaad bewijsmateriaal, op onrechtmatige&#13;
wijze verkregen in een strafzaak, niet op voorhand&#13;
hoeven te worden uitgesloten van een bestuursrechtelijke&#13;
preventieve handhavingsactie: dat is immers geen&#13;
‘criminal charge’ zodat de onschuldpresumptie niet geldt.47&#13;
Indien het echter gaat om een bestuurlijke boete, ligt dit naar&#13;
mijn idee anders. Ik zou menen dat dan bijvoorbeeld art.&#13;
359a lid 2 Sv moet worden toegepast. In de memorie van&#13;
toelichting bij de Vierde tranche van de Awb wordt in dit&#13;
verband overwogen:&#13;
De vrijheid van de bestuursrechter ten aanzien van de&#13;
bewijswaardering brengt mee dat het aan de rechter is te beoordelen in hoeverre bewijsmateriaal bij de&#13;
vergaring waarvan enig voorschrift is geschonden, aan&#13;
het bewijs van de overtredingen kan bijdragen, aldus&#13;
HR 1 juli 1992, BNB 1992, 306. De Hoge Raad tekent&#13;
daarbij aan dat het enkele feit dat bewijs strafrechtelijk&#13;
gezien onrechtmatig is verkregen, niet zonder meer&#13;
meebrengt dat dit bewijs ook in een bestuursrechtelijke&#13;
procedure niet mag worden gebruikt. De eigen&#13;
aard van bestuursrecht en strafrecht verzet zich tegen&#13;
een dergelijk eenvoudige gelijkstelling.48&#13;
Op deze benadering kan de nodige kritiek geleverd worden.&#13;
De regering verwijst slechts naar een arrest, dat overigens&#13;
op dat moment al meer dan tien jaar oud was, zonder zichzelf&#13;
de meer fundamentelere vraag te stellen of er geen (andere)&#13;
wettelijke regeling wenselijker is. Waarom zou er geen&#13;
met art. 359a Sv vergelijkbare regeling opgenomen kunnen&#13;
worden? Bovendien volgt uit dit arrest van de HR ‘slechts’&#13;
dat aan dat het enkele feit dat bewijs strafrechtelijk gezien&#13;
onrechtmatig is verkregen, niet zonder meer de conclusie&#13;
verbonden mag worden dat dit bewijs ook in een bestuursrechtelijke&#13;
procedure niet mag worden gebruikt. De regering&#13;
verzuimt een en ander verder in te vullen.&#13;
4. Ondervragingsrecht&#13;
Op grond van art. 6 EVRM heeft de burger het recht om getuigen&#13;
à charge te ondervragen of doen ondervragen en het&#13;
oproepen en de ondervraging van getuigen à décharge te&#13;
doen geschieden onder dezelfde voorwaarden als het geval&#13;
is met de getuigen à charge.&#13;
Voor het strafprocesrecht geldt in dit verband dat de verdachte&#13;
dezelfde mogelijkheden heeft als het OM.49 Reeds&#13;
in het vooronderzoek kan hij getuigen laten horen door de&#13;
rechter-commissaris (art. 208 Sv). Hij dient daartoe de door&#13;
hem te horen getuigen aan de Officier van Justitie op te geven&#13;
(art. 263 lid 2 Sv). De officier moet de getuigen oproepen,&#13;
tenzij deze meent dat zich één van de weigeringsgronden&#13;
van art. 264 voordoet. In dat geval moet hij de&#13;
verdachte en de rechtbank daarvan in kennis stellen. Vervolgens&#13;
moet de rechtbank zelf, als de verdachte daarom verzoekt,&#13;
alsnog die getuigen oproepen (art. 287 lid 3 sub a Sv),&#13;
tenzij zich naar het oordeel van de rechtbank één van dezelfde&#13;
weigeringsgronden voordoet, zie art. 288 Sv:&#13;
1. De rechtbank kan van de oproeping van niet verschenen&#13;
getuigen als bedoeld in artikel 287, derde lid,&#13;
bij met redenen omklede beslissing afzien, indien zij&#13;
van oordeel is dat:&#13;
a. het onaannemelijk is dat de getuige binnen een&#13;
aanvaardbare termijn ter terechtzitting zal verschijnen;&#13;
b. het gegronde vermoeden bestaat dat de gezondheid&#13;
of het welzijn van de getuige of deskundige door het&#13;
afleggen van een verklaring ter terechtzitting in gevaar&#13;
wordt gebracht, en het voorkomen van dit gevaar&#13;
zwaarder weegt dan het belang om de getuige of deskundige&#13;
ter terechtzitting te kunnen ondervragen;&#13;
c. redelijkerwijs valt aan te nemen dat daardoor het&#13;
openbaar ministerie niet in zijn vervolging of de verdachte&#13;
in zijn verdediging wordt geschaad.&#13;
Een verzoek om getuigen te horen mag, zo volgt uit de&#13;
rechtspraak, niet te licht worden afgewezen en moet in ieder&#13;
geval goed worden gemotiveerd.50&#13;
In het bestuursprocesrecht staat voorop dat, gegeven de vrije&#13;
bewijsleer, de betrokkene alle ruimte krijgt om getuigen op&#13;
te roepen. Hij dient deze wel zélf op te roepen. Over het horen&#13;
van de getuigen bepaalt art. 8:63 Awb:&#13;
1. Op het horen van getuigen en deskundigen is artikel&#13;
179, tweede en derde lid, eerste volzin, van het Wetboek&#13;
van Burgerlijke Rechtsvordering van overeenkomstige&#13;
toepassing. Op het horen van getuigen is artikel&#13;
179, eerste lid, van het Wetboek van Burgerlijke&#13;
Rechtsvordering van overeenkomstige toepassing.&#13;
2. De bestuursrechter kan afzien van het horen van&#13;
door een partij meegebrachte of opgeroepen getuigen&#13;
en deskundigen indien hij van oordeel is dat dit&#13;
redelijkerwijs niet kan bijdragen aan de beoordeling&#13;
van de zaak.&#13;
3. Indien een door een partij opgeroepen getuige of&#13;
deskundige niet is verschenen, kan de bestuursrechter&#13;
deze oproepen. In dat geval schorst de bestuursrechter&#13;
het onderzoek ter zitting.&#13;
Lid 2 geeft de bestuursrechter een grote mate van vrijheid in&#13;
het al dan niet horen van getuigen. Uit de rechtspraak volgt&#13;
dat deze vrijheid ook genomen wordt, naar mijn idee in een&#13;
te ruime mate. Zo werd in de zaak die leidde tot de uitspraak&#13;
van de ABRvS van 11 september 201351 aan de rechtbank&#13;
verzocht om de inspecteur te morgen horen als getuige met&#13;
als argument dat het door hen opgemaakte boeterapport onvolledig&#13;
was en dat niet waargenomen was dat werkzaamheden&#13;
waren verricht. Bij de ABRvS bleef dit in stand. Deze&#13;
rechtspraak komt daar op neer dat de ABRvS redeneert dat&#13;
uit de (andere) bewijsmiddelen reeds in voldoende mate&#13;
volgt dat de overtredingen (tewerkstellen van vreemdelingen&#13;
zonder daartoe strekkende vergunning) zijn begaan, zodat&#13;
het horen redelijkerwijs niet kan bijdragen aan de beoordeling&#13;
van de zaak.&#13;
In ABRvS 27 juni 2012 was52 één van de inspecteurs opgeroepen&#13;
als getuige – teneinde te worden gehoord over een&#13;
aantal onduidelijkheden en onvolledigheden in de boeterapporten&#13;
–, maar niet ter zitting verschenen. Aangezien de&#13;
overtreding al voldoende uit ander bewijsmateriaal bleek,&#13;
wordt het verzoek afgewezen. Dit lijkt mij in strijd met het&#13;
ondervragingsrecht. In ieder geval volgt uit onder meer&#13;
EHRM 15 december 201153 dat bij de vraag of het niet kunnen&#13;
horen van een getuige strijd met art. 6 EVRM oplevert,&#13;
in de eerste plaats van belang is of een goede reden was&#13;
voor de getuige om niet ter zitting te verschijnen. De Afdeling&#13;
is hier – in ieder geval in de uitspraak – aan voorbij gegaan.&#13;
In ABRvS 1 mei 201354 werd bij de Afdeling geklaagd over&#13;
het feit dat de rechtbank een door de verdediging naar de zitting meegebrachte getuige niet had gehoord. De ABRvS&#13;
overweegt:&#13;
[appellant] betwist niet dat de vreemdelingen de door&#13;
de inspecteurs waargenomen werkzaamheden hebben&#13;
verricht. Onder deze omstandigheden kon het horen&#13;
ter zitting van een getuigde, die de situatie op het&#13;
moment van de controle nader had willen toelichten,&#13;
redelijkerwijze niet bijdragen aan de beoordeling van&#13;
de zaak, zodat voor de rechtbank geen aanleiding&#13;
bestond om aan dat verzoek gehoor te geven.&#13;
Art. 8:63 lid 2 Awb biedt weliswaar naar de letter deze ruimte,&#13;
maar het komt me voor dat de ABRvS toch wel zeer terughoudend&#13;
is met het horen van getuigen.55 Voor harde&#13;
conclusies kan uit de uitspraken niet in voldoende mate worden&#13;
afgeleid op welke gronden en in verband met welke&#13;
exacte discussiepunten de betrokkene de inspecteur(s) wilde&#13;
horen. Ik kan mij echter zo voorstellen dat verklaringen van&#13;
inspecteurs over de gang van zaken bij de controles toch ander&#13;
licht op de zaak kunnen werpen, zowel met betrekking&#13;
tot de overtreding zelf als bijvoorbeeld een beroep op matiging.&#13;
De rechtspraak van de CRvB is genuanceerder. Zo stelt de&#13;
CRvB dat pas toepassing mag worden gegeven aan art. 8:63&#13;
lid 2 Awb, als de juistheid van het standpunt van het bestuursorgaan&#13;
‘onweerlegbaar’ uit de andere processtukken&#13;
blijkt.56 Verder wijs ik op CRvB 21 januari 2014,57 waar een&#13;
– in het beroepschrift, maar niet in een formele aanzegging&#13;
– aangekondigde getuige niet werd gehoord. Deze beslissing&#13;
werd gemotiveerd met het argument dat het (dus) zou moeten&#13;
gaan om een ambtshalve oproeping (art. 8:46 Awb), de&#13;
aanwezigheid van een schriftelijke verklaring van die persoon&#13;
in het dossier en andere processtukken. In CRvB 21&#13;
januari 201458 werd een verzoek om een getuige te horen&#13;
eveneens afgewezen, maar daarbij ging het eveneens om een&#13;
door de rechtbank op te roepen getuige, had de rechtbank&#13;
overwogen dat dit redelijkerwijs niet kon bijdragen aan een&#13;
beoordeling van de zaak én was niet aannemelijk dat belanghebbende&#13;
in zijn belangen was geschaad, omdat er als&#13;
nader stuk een proces-verbaal van het verhoor van die getuige&#13;
bij de rechter-commissaris was ingediend.&#13;
Ook het CBB ziet minder snel af van het horen van getuigen,&#13;
zie onder meer CBB28 maart 2013.59 Daarin werd een&#13;
grief bij het College dat de rechtbank ten onrechte voorbij&#13;
was gegaan aan een bewijsaanbod om een getuige te horen,&#13;
verworpen met het argument dat er al een schriftelijke verklaring&#13;
was ingebracht en dat de getuige niet naar de zitting&#13;
was meegebracht of daartoe was opgeroepen. Vervolgens&#13;
wordt overwogen dat het horen redelijkerwijs niet kan bijdragen&#13;
aan een beoordeling van de zaak.&#13;
Verder hanteert de ABRvS een striktere lijn dan uit de Awb&#13;
volgt als het gaat om het inroepen van dit ondervragingsrecht.&#13;
60 Uit onder meer ABRvS 9 februari 201161 en ABRvS&#13;
31 maart 201062 volgt dat dit recht tijdig moet worden ingeroepen&#13;
om te voorkomen dat het illusoir wordt: concreet betekent&#13;
dit dat het recht reeds bij de zienswijzen tegen een&#13;
voornemen tot opleggen van een boete moet worden ingeroepen.&#13;
63 Dit wijkt wezenlijk af van het uitgangspunt in het&#13;
straf(proces)recht, op grond waarvan ook in hoger beroep&#13;
nieuwe getuigen gehoord kunnen worden, zie art. 414 Sv:&#13;
De advocaat-generaal en de verdachte kunnen zoowel&#13;
ter terechtzitting in eersten aanleg gehoorde als&#13;
nieuwe getuigen en deskundigen doen dagvaarden of&#13;
schriftelijk doen oproepen.&#13;
Weliswaar is het zo dat hier een actieve houding moet worden&#13;
aangenomen door de verdediging (men moet de op basis&#13;
van het EVRM toegekende rechten daadwerkelijk willen&#13;
effectueren), maar met betrekking tot de vormen geldt toch&#13;
een zekere ‘degree of flexibility and without excessive formalism’.&#13;
64 Formele procedures die naar nationaal recht gelden&#13;
om getuigen op te roepen, dienen in beginsel gevolgd te&#13;
worden65, maar daarbij kunnen ook zaken worden ‘ingelezen’.&#13;
66 In casu gelden er noch voor de fase van het voornemen&#13;
noch voor de bezwaarfase procedurevoorschriften voor&#13;
het oproepen van en het vervolgens horen van getuigen. Art.&#13;
7:8 Awb bepaalt slechts dat op verzoek van belanghebbende&#13;
door hem meegebrachte getuigen en deskundigen worden&#13;
gehoord. Eerst hoofdstuk 8 Awb (onder meer de art. 8:60&#13;
en 8:63 Awb) voorziet hier in.67 Gelet hierop is deze rechtspraak&#13;
naar mijn idee in het licht van het EVRM te streng.&#13;
Tenslotte nog een korte opmerking over de anonieme getuigen.&#13;
De ABRvS is hierover, in lijn met de strafrechter, erg&#13;
kritisch. Uit ABRvS 3 juli 201368 volgt dat het bestuursorgaan&#13;
er niet mee wegkomt als namen van getuigen niet kenbaar&#13;
gemaakt worden: dit levert een onaanvaardbare aantasting&#13;
van het recht op ondervraging door de verdediging op.69&#13;
5. Redelijk termijn&#13;
Art. 6 lid 1 EVRM kent het recht toe op een eerlijke en&#13;
openbare behandeling van de zaak binnen een redelijke termijn. Bij de vraag wat de redelijke termijn is, kijkt het&#13;
EHRM naar de omstandigheden van het geval, waarbij een&#13;
aantal factoren van belang zijn: de ingewikkeldheid van de&#13;
zaak, de wijze waarop de zaak is behandeld, het processuele&#13;
gedrag van de rechtszoekende en de aard van de maatregel&#13;
en het daardoor getroffen belang. Bij deze beoordeling&#13;
wordt onderscheid gemaakt tussen de gehele procedure en&#13;
de onderdelen daarvan. In algemene zin geldt hierbij een termijn&#13;
van twee jaar voor één rechterlijke instantie.&#13;
Noch de Awb, noch Sv kennen bepalingen over de duur van&#13;
procedures. De strafrechter hanteert als vuistregel een termijn&#13;
van twee jaar per geding, in totaal derhalve vier jaar.70&#13;
Ook de CRvB gaat van deze termijnen uit.71 De ABRvS en&#13;
het CBB hanteerden tot 29 januari 2014 een redelijke termijn&#13;
van vijf jaar (één jaar voor de bezwaarfase, beroep en&#13;
hoger beroep ieder twee jaar).72 In zijn uitspraak van 29 januari&#13;
201473, gedaan door een zogenaamde grote kamer, is&#13;
heeft de ABRvS zich bij de HR en CRvB aangesloten.74&#13;
Ingeval van overschrijding van de beslistermijn dient de bestuurlijke&#13;
boete te worden verminderd met 10% bij overschrijding&#13;
van de termijn in eerste aanleg en nog eens 5%&#13;
bij overschrijding in hoger beroep. De straf- en bestuursrechter&#13;
zitten ook hier op dezelfde lijn.75 Hierbij wordt een&#13;
staffeling toegepast, in dier voege dat bij overschrijding van&#13;
niet meer dan 6 maanden een vermindering met 5 % met een&#13;
maximum van € 2.500,- plaatsvindt. Bij een overschrijding&#13;
van meer dan zes maanden ligt een vermindering van 10 %&#13;
(met eenzelfde maximum) in de rede.76&#13;
De conclusie luidt dat er per 29 januari 2014 sprake is van&#13;
een uniforme rechtspleging die strookt met het EVRM.&#13;
6. Nemo tenetur-beginsel&#13;
Een belangrijk beginsel dat van art. 6 EVRM is afgeleid is&#13;
het nemo tenetur-beginsel: niemand kan worden gedwongen&#13;
tegen zichzelf te getuigen of een bekentenis af te leggen.77&#13;
Voor het strafrecht is dit neergelegd in art. 29 Wetboek van&#13;
Strafrecht (WvSr). Het eerste lid bevat het zwijgrecht, het&#13;
tweede lid de cautie:&#13;
Voor het verhoor wordt aan de verdachte medegedeeld&#13;
dat hij niet verplicht is tot antwoorden.&#13;
Voor de vraag wanneer iemand verdachte is, moet er een redelijk&#13;
vermoeden van een overtreding zijn, zo volgt uit onder&#13;
meer het standaardarrest ‘plastic boodschappentasje’.78&#13;
Indien de cautie achterwege blijft waar die moet worden gegeven,&#13;
leidt dat in het strafrecht doorgaans tot bewijsuitsluiting&#13;
omdat er in dat geval sprake is van een vormverzuim&#13;
als bedoeld in art. 359a WvSv (meer in het bijzonder lid 1&#13;
sub b). Van het afzien van bewijsuitsluiting kan slechts sprake&#13;
zijn als de rechter op gronden die rechtstreeks verband&#13;
houden met de verklaring van de verdachte, de wijze waarop&#13;
en de omstandigheden waaronder deze is verkregen, en/&#13;
of de processuele houding van de verdachte en/of de raadsman&#13;
dienaangaande tot het oordeel komt dat de verdachte&#13;
door het achterwege blijven van de cautie niet in zijn verdediging&#13;
is geschaad.79&#13;
In de Awb is het zwijgrecht neergelegd in art. 5:10a lid 1&#13;
Awb:&#13;
Degene die wordt verhoord met het oog op het aan&#13;
hem opleggen van een bestraffende sanctie, is niet&#13;
verplicht ten behoeve daarvan verklaringen omtrent de&#13;
overtreding af te leggen.80&#13;
Direct daarmee samen hangt de cautie, geregeld in het tweede&#13;
lid van art. 5:10a Awb:&#13;
Voor het verhoor wordt aan de betrokkene medegedeeld&#13;
dat hij niet verplicht is tot antwoorden.81&#13;
Verder bevat de Awb geen bepalingen, met name niet voor&#13;
de gevolgen als de cautie niet (tijdig) gegeven wordt.&#13;
6.1 Wanneer&#13;
De eerste vraag die rijst is wanneer de cautie moet worden&#13;
gegeven. In het strafrecht moet sprake zijn van een verdachte&#13;
en een verhoor. Voor het bestuursrecht rijst de vraag wanneer&#13;
er sprake is van een verhoor met het in art. 5:10a lid 2&#13;
Awb bedoelde oogmerk? De memorie van toelichting zegt&#13;
hierover:&#13;
De plicht om de cautie te geven geldt indien sprake&#13;
is van een verhoor. Een verhoor is een mondelinge&#13;
ondervraging met het oog op het opleggen van een&#13;
bestraffende sanctie.82&#13;
In het bestuursrecht doet zich de discussie veelal voor als tijdens&#13;
een controle door toezichthouders op onregelmatigheden&#13;
wordt gestuit. Dit is een verschil met bijvoorbeeld patrouillerende agenten: die stuiten veeleer ‘toevallig’ op een&#13;
overtreding en verdachte, de toezichthouders gaan op pad&#13;
teneinde na te gaan of op een specifiek adres en bedrijf de&#13;
regels wel of niet worden nageleefd. Het is vrijwel inherent&#13;
in het kader van dergelijke controlebezoeken, bijvoorbeeld&#13;
door ambtenaren van de Voedsel- en Warenautoriteit in het&#13;
kader van de Meststoffenwet of de Inspectie SZW in het kader&#13;
van de Wet arbeid vreemdelingen, dat er met het oog&#13;
op die controle gericht vragen worden gesteld over feitelijke&#13;
werkzaamheden, de administratie en dergelijke. Wanneer&#13;
worden dergelijke vragen gesteld met het oog op het opleggen&#13;
van een bestraffende sanctie?&#13;
Er is naar mijn idee sprake van een dunne scheidslijn tussen&#13;
controle en daadwerkelijke handhaving. De rechtspraak is&#13;
hierover zeer casuïstisch en lijkt niet altijd even consequent.&#13;
Een mooi schoolvoorbeeld van een correcte toepassing biedt&#13;
ABRvS 24 maart 201083:&#13;
Uit het boeterapport kan worden afgeleid dat de&#13;
inspecteur op 7 april 2007 in overleg met [vennoot A]&#13;
de identiteit van de op dat moment in [de locatie] aanwezige&#13;
personeelsleden heeft gecontroleerd. Hierna&#13;
heeft de inspecteur aan [vennoot A] gevraagd of hij&#13;
in 2005 twee Chinese studenten aan het werk heeft&#13;
gehad. Nadat [vennoot A] daarop bevestigend had&#13;
geantwoord, heeft de inspecteur hem medegedeeld dat&#13;
hij destijds geen tewerkstellingsvergunningen had en&#13;
dat dit een overtreding is van de Wav. Hierna is [vennoot&#13;
A] op zijn zwijgrecht gewezen. Uit het boeterapport&#13;
en de daarbij behorende bijlagen kan worden&#13;
afgeleid dat de controle in het restaurant op 7 april&#13;
2007 heeft plaatsgevonden naar aanleiding van een&#13;
tip van de Belastingdienst. Verder kan hieruit worden&#13;
afgeleid dat het de Arbeidsinspectie reeds op 4 maart&#13;
2007 uit navraag bij de Centrale organisatie werk en&#13;
inkomen is gebleken dat ten aanzien van [vreemdeling&#13;
A] en [vreemdeling B] geen tewerkstellingsvergunningen&#13;
waren afgegeven. Gelet op het voorgaande heeft&#13;
[appellante] terecht voorgedragen dat bij de Arbeidsinspectie&#13;
reeds voor aanvang van de controle op 7&#13;
april 2007 de verdenking bestond dat ten aanzien van&#13;
[vreemdeling A] en [vreemdeling B] ten onrechte geen&#13;
tewerkstellingsvergunningen waren afgegeven, zodat&#13;
de cautie niet tijdig is gegeven.&#13;
Een ander voorbeeld biedt ABRvS 3 februari 201084:&#13;
Ten tijde van het telefonisch contact met [belanghebbende]&#13;
op 31 januari 2006 was door de inspecteurs&#13;
feitelijk slechts geconstateerd dat de vreemdelingen in&#13;
het pand arbeid hadden verricht. Het naar aanleiding&#13;
daarvan gezochte telefonische contact met eigenaar&#13;
[belanghebbende], alsmede de, tijdens dat contact en&#13;
nadien gedane, verzoeken tot het opsturen van facturen,&#13;
dienen te worden aangemerkt als handelingen in&#13;
het kader van het toezicht op de juiste naleving van de&#13;
Wav. Daar komt bij dat de minister blijkens het boeterapport&#13;
op dat moment niet op de hoogte was van de&#13;
betrokkenheid van [appellante] en dat eerst op 11 mei&#13;
2006 uit navraag bij de Centrale organisatie voor werk&#13;
en inkomen is gebleken dat voor de door de vreemdelingen&#13;
verrichte werkzaamheden geen tewerkstellingsvergunningen&#13;
zijn afgegeven. Van een verhoor met het&#13;
oog op een aan [appellante] op te leggen bestraffende&#13;
sanctie was derhalve destijds nog geen sprake, zodat&#13;
de cautie niet hoefde te worden gegeven.&#13;
Inderdaad is hier nog sprake van een toezichtfase, niet van&#13;
een onderzoek met het oog een boete op te leggen. Ook bij&#13;
nieuwe controles, formeel zonder concrete verdenking doch&#13;
slechts enkele maanden nadat een eerder handhavingstraject&#13;
was afgerond, geldt nog geen verplichting tot het geven van&#13;
de cautie.85&#13;
Een grensgeval biedt CBB 11 september 2012.86 Daar ging&#13;
het om een overtreding van de Tabakswet. Bij een inspectie&#13;
op 7 juli 2006 wordt geconstateerd dat er in strijd met art.&#13;
11a lid 1 Tabakswet in bepaalde ruimten werd gerookt, en is&#13;
een schriftelijke waarschuwing gegeven. Circa twee jaar later&#13;
komt de NVWA andermaal controleren. Uit het procesverbaal&#13;
blijkt dat de inspecteur al lopende door het pand een&#13;
penetrante geur afkomstig van het roken van tabaksproducten&#13;
waarneemt en vervolgens in de kantoorruimte een asbak&#13;
met sigarettenpeuken zag staan. Vervolgens, zo gaat het proces-&#13;
verbaal verder, wordt er ‘desgevraagd’ uiteengezet door&#13;
de directeur dat hij in die ruimte – wederom in strijd met de&#13;
Tabakswet – rookt. Daarna wordt de directeur van een proces-&#13;
verbaal op de hoogte gesteld, wordt hem de cautie gegeven&#13;
en legt hij een verklaring af. Met betrekking tot de vraag&#13;
of de cautie niet al eerder had moeten worden gegeven overweegt&#13;
het CBB (r.o. 5.4):&#13;
Van een handeling jegens appellante waaraan zij in&#13;
redelijkheid de gevolgtrekking heeft kunnen verbinden&#13;
dat haar wegens een overtreding een bestuurlijke&#13;
boete kan worden opgelegd, was op dat moment&#13;
geen sprake. Die handeling jegens appellante heeft&#13;
plaatsgevonden nadat het onderzoek in het kader van&#13;
het toezicht was voltooid en appellante, onder de mededeling&#13;
van de inhoud van het proces-verbaal en de&#13;
aanzegging van een mogelijke boeteoplegging wegens&#13;
overtreding van de Tabakswet, werd verzocht omtrent&#13;
de bevindingen een verklaring af te leggen. Er is geen&#13;
reden om aan te nemen dat de cautie op een eerder&#13;
moment had moeten zijn gegeven.&#13;
Op het moment dat de inspecteur zich bewust is van de geur&#13;
van sigaretten en die vervolgens ook feitelijk waarneemt,&#13;
is hij zich – ik zou haast willen zeggen automatisch, anders&#13;
vervult hij zijn functie niet naar behoren – uiteraard bewust&#13;
van een mogelijke overtreding van de Tabakswet. Dáárover&#13;
stelt hij vervolgens klaarblijkelijk ook (‘desgevraagd’) gericht&#13;
vragen. Persoonlijk meen ik dat die vragen wel degelijk&#13;
aan de persoon in kwestie zijn gesteld ‘met het oog op&#13;
het aan hem opleggen van een bestraffende sanctie’. Een te&#13;
beperkte opvatting en uitleg van deze bepaling brengt het&#13;
gevaar met zich mee dat de hier bedoelde waarborg te zeer&#13;
wordt uitgehold.87&#13;
Een andere situatie waarin de cautie wel afgegeven had&#13;
moeten worden, mede gelet op de hiervoor aangehaalde uitspraak&#13;
van 3 februari 2010, biedt ABRvS 24 juli 2013.88 De&#13;
ABRvS overweegt:&#13;
Niet is gebleken dat [wettelijk vertegenwoordiger] ten&#13;
tijde van dit onderzoek redelijkerwijs uit de handelingen&#13;
van de inspecteurs kon afleiden dat [appellante]&#13;
een boete zou worden opgelegd wegens overtreding&#13;
van de Wav. Dat reeds bij de Inspectie SZW bekend&#13;
was dat [appellante] opdrachtgever van de vreemdeling&#13;
was en niet over een tewerkstellingsvergunning&#13;
voor de werkzaamheden van deze vreemdeling beschikte,&#13;
laat onverlet dat ten tijde van belang nog niet&#13;
uitgesloten was dat de vreemdeling als zelfstandige&#13;
arbeid ten behoeve van [appellante] mocht verrichte,&#13;
zonder dat [appellante] daartoe diende te beschikken&#13;
over een tewerkstellingsvergunning. Er zijn derhalve&#13;
en ook overigens geen aanknopingspunten voor het&#13;
oordeel dat het voormelde gesprek met [wettelijk&#13;
vertegenwoordiger] moet gelden als een verhoor met&#13;
het oog op het aan [appellante] opleggen van een&#13;
bestuurlijke boete.&#13;
Het onderhoud met de vertegenwoordiger van de vennootschap&#13;
die later is beboet, werd door de inspectie SZW gevoerd&#13;
in de wetenschap dat er sprake was van een vreemdeling&#13;
die in opdracht van die vennootschap werkzaamheden&#13;
verrichte zonder tewerkstellingsvergunning. Vragen die dan&#13;
gesteld worden, dienen naar mijn idee geduid te worden&#13;
als verhoor in de zin van de Awb en het EVRM. De ABRS&#13;
zoekt hier naar mijn idee naar een theoretische uitzonderingssituatie,&#13;
die zich ook niet heeft voorgedaan, waardoor&#13;
toch nog sprake kon zijn van de toezichtfase.&#13;
Voorts wordt er naar mijn idee ten onrechte aangesloten bij&#13;
de (subjectieve) beleving van de burger met betrekking tot&#13;
de vraag of hij redelijkerwijs uit de handelingen van inspecteurs&#13;
kon afleiden dat er een boete zou worden opgelegd.&#13;
Dat is van belang voor het bepalen van de redelijke termijn,&#13;
maar mede gelet op art. 5:10a lid 2 Awb niet in de eerste&#13;
plaats voor de cautie: op die wijze zou immers anders een&#13;
burger onder valse voorwendselen helemaal, zonder cautie,&#13;
uitgehoord kunnen worden.89&#13;
Deze en andere rechtspraak is vanzelfsprekend zeer casuïstisch.&#13;
Hoewel ik meen dat de cautie in een enkel geval te&#13;
laat wordt gegeven, kan niet gezegd worden dat de bestuursrechter&#13;
op een andere wijze toepassing geeft aan deze waarborg&#13;
uit het EVRM, zoals die ook in het nationale recht is&#13;
opgenomen, dan de strafrechter.&#13;
Met betrekking tot het zwijgrecht is tenslotte van belang dat&#13;
dat niet geldt voor bewijsmateriaal dat bestaat, onafhankelijk&#13;
van de wil van de betrokkene. Verwezen zij naar het arrest&#13;
van het EHRM van 17 december 1996.90 De bestuursrechter&#13;
volgt hierin de strafrechter,91 waarbij ik overigens&#13;
wil aantekenen dat het de vraag is of deze toepassing volledig&#13;
in lijn is met de rechtspraak van het EHRM.92 Ik zal&#13;
deze controverse verder echter laten rusten.93&#13;
6.2 Cautie en redelijke termijn&#13;
Tenslotte sta ik nog kort stil bij de verhouding tussen (het&#13;
moment van aanvang van) de redelijke termijn en de cautie.&#13;
Vangt de redelijke termijn aan bij het geven van de cautie?&#13;
Naar vaste rechtspraak van de ABRvS is dat niet het geval,&#13;
zie onder meer ABRvS 16 februari 201194:&#13;
Evenmin kon [appellante] die verwachting in redelijkheid&#13;
ontlenen aan het geven van de cautie aan [belanghebbende].&#13;
Het geven van de cautie had tot gevolg dat&#13;
[belanghebbende] niet verplicht was tot het geven van&#13;
antwoorden, maar strekte er niet toe dat de minister&#13;
voornemens was een boete op te leggen.&#13;
Dit lijkt tegenstrijdig met het uitgangspunt dat er ingeval&#13;
van een cautie sprake moet zijn van (een verhoor met) een&#13;
oogmerk tot het opleggen van een bestraffende sanctie. De&#13;
strafrechter hanteert een genuanceerdere benadering, zie onder&#13;
meer HR 17 juni 2008.95 De Hoge Raad overweegt daarin&#13;
dat ‘anders dan wel wordt aangenomen, art. 6 EVRM niet&#13;
dwingt tot de opvatting dat het eerste verhoor van de verdachte&#13;
door de politie steeds als zodanige handeling heeft te&#13;
gelden.’&#13;
7. Afronding&#13;
Ik begon deze bijdrage met de voorzichtige stelling dat het&#13;
er de schijn van heeft dat de bestuurlijke boete wordt gezien&#13;
als een soort van strafrecht-light. Uit de onderzochte – met&#13;
name – recente rechtspraak van de verschillende bestuursrechters&#13;
blijkt dat er inderdaad, zij het wellicht kleiner dan&#13;
verwacht, verschillen bestaan tussen de strafrechter enerzijds&#13;
en de bestuursrechter anderzijds.&#13;
Dit geldt niet voor de bewijslastverdeling, het nemo teneturbeginsel&#13;
en de redelijke termijn. Dit geldt wél voor het leerstuk&#13;
van onrechtmatig verkregen bewijs en het recht om getuigen&#13;
te horen. Met betrekking tot deze beide aspecten is&#13;
bovendien van belang dat de Awb, anders dan Sv, vrijwel&#13;
geen inhoudelijke bepalingen bevat. Met name met betrekking&#13;
tot het kunnen horen van getuigen is dit van belang,&#13;
aangezien dat één van de wezenlijke waarborgen van art. 6&#13;
van het EVRM is. De memorie van toelichting bij de Vierde&#13;
tranche merkt in dit verband op:&#13;
Een en ander neemt vanzelfsprekend niet weg, dat&#13;
het ook in het bestuursrecht kan voorkomen dat bij de&#13;
bewijsvergaring zodanig fundamentele normen – te&#13;
denken valt aan de essentiële normen van artikel 6&#13;
EVRM – zijn geschonden en de overtreder daardoor&#13;
zozeer in zijn belangen is geschaad, dat het verkregen&#13;
bewijs niet kan worden gebruikt om een boete op te&#13;
leggen.96&#13;
De wetgever dient deze normen naar mijn overtuiging te&#13;
concretiseren en op te nemen in de Awb. Zonder dergelijke&#13;
vertaling is niet althans onvoldoende duidelijk wat de&#13;
wetgever hier voor ogen staat. Niet enkel gaat het blijkbaar&#13;
niet alleen om de normen van art. 6 EVRM (‘te denken valt&#13;
aan’), maar de normen van art. 6 EVRM zijn met name ontwikkeld&#13;
in de rechtspraak van het EHRM. Voor zowel de&#13;
burger, het bestuursorgaan en de rechter dient in de daarvoor&#13;
geschreven procesrechtelijke wetgeving te zijn vastgelegd&#13;
aan welke eisen boetebesluiten moeten voldoen en welke&#13;
waarborgen de betrokkene daarbij heeft. Op die wijze zouden&#13;
ook de hier bedoelde resterende, naar mijn idee niet te&#13;
rechtvaardigen verschillen tussen de straf- en bestuursrechter,&#13;
kunnen verdwijnen.</content><legacyfootnotes>* Joost de Rooij is advocaat bij Linssen cs advocaten te Tilburg.&#13;
1. Kamerstukken II 2003/04, 29 702, nr. 3, p. 117. Deze hoge vlucht was met name ingegeven door het zogenaamde ‘handhavingstekort’.&#13;
2. Kamerstukken II 2013/14, 33 798.&#13;
3. Indien de overtreder minder dan twee jaar voorafgaand aan die overtreding eenzelfde of een vergelijkbare overtreding heeft begaan.&#13;
4. Kamerstukken II 2013/14, 33 798, nr. 4, p. 7-8.&#13;
5. Kamerstukken II 2013/14, 33 798, nr. 4, p. 8-9.&#13;
6. Kamerstukken II 2003/04, 29 702, nr. 3, p. 131-132.&#13;
7. Met name het arrest van het EHRM van 21 februari 1984, NJ 1988, 327 (Öztürk vs. Duitsland). Zie verder ook de memorie van toelichting bij de Vierde tranche, Kamerstukken II 2003/04, 29 702, nr. 3, p. 123.&#13;
8. Zie Kamerstukken II 2003/04, 29 702, nr. 3, p. 122. Voor&#13;
een opsomming van alle waarborgen zie R. Stijnen,&#13;
Rechtsbescherming tegen bestraffing in het strafrecht en&#13;
het bestuursrecht 2011, Rotterdam, p. 68.&#13;
9. R. Stijnen, Rechtsbescherming tegen bestraffing in het&#13;
strafrecht en het bestuursrecht, Rotterdam, 2011, p. 798.&#13;
De discussie rond de positie van de Raad van State, onder&#13;
meer naar aanleiding van het Procola-arrest (EHR 28&#13;
september 1995, nr. 27/1994/474/555, NJ 1995, 667 (noot&#13;
EAA), LJN AG0214), laat ik hier verder buiten beschouwing.&#13;
10. Vgl. C.L.G.F.H. Albers, Rechtsbescherming bij bestuurlijke&#13;
boeten, Den Haag, SDU Uitgevers 2002, p. 124.&#13;
11. EHRM 6 december 1988, 10590/83, Barbera Messegue en&#13;
Jabardo vs. Spanje.&#13;
12. De Meststoffenwet is hiervan een typisch voorbeeld, vgl.&#13;
CBB 12 december 2013, ECLI:NL:CBB:2013:334, CBB&#13;
11 oktober 2013, ECLI:NL:CBB:2013:193 en CBB 12&#13;
april 2012, ECLI:NL:CBB:2012:3286. Zie ook CBB 28&#13;
maart 2013, ECLI:NL:CBB:2013:BZ6866. Zie ook CRvB&#13;
20 maart 2008, ECLI:NL:CRVB:2008:BC7538.&#13;
13. De alhier bedoelde wettelijke bewijsmiddelen zijn opgesomd&#13;
in art. 339 Sv.&#13;
14. J.F. Nijboer, ‘Strafrechtelijk bewijsrecht’, Nijmegen, Ars&#13;
Aequi Libri 2011, p. 163 e.v.&#13;
15. Vgl. de art. 348 en 350 Sv.&#13;
16. Zie in dit verband de memorie van toelichting bij de Vierde&#13;
tranche van de Awb: ‘Uit artikel 3:46 Awb volgt reeds, dat&#13;
een besluit – dus ook een besluit tot het opleggen van een&#13;
bestuurlijke boete – dient te berusten op een deugdelijke&#13;
motivering. Deze eis van een deugdelijke motivering omvat&#13;
onder meer de eis van een juiste feitelijke grondslag.&#13;
Het bestuursorgaan mag dus geen bestuurlijke boete opleggen, zolang het niet de overtuiging heeft dat de overtreding&#13;
daadwerkelijk heeft plaatsgevonden. Het bestuursorgaan&#13;
zal zich er dus steeds, maar in ieder geval bij gemotiveerde&#13;
betwisting, terdege van moeten vergewissen dat daarvoor&#13;
voldoende bewijs bestaat.’ (Kamerstukken II 2003/04, 29&#13;
702, nr. 3, p. 131).&#13;
17. ECLI:NL:RVS:2013:1941, zie ook oa. ABRvS 30 oktober&#13;
2013, ECLI:NL:RVS:2013:1762.&#13;
18. Zie hierover nog enigszins de aarzeling in R. Stijnen,&#13;
Rechtsbescherming tegen bestraffing in het strafrecht en&#13;
het bestuursrecht, Rotterdam, 2011, p.593-596.&#13;
19. ECLI:NL:RVS:2011:BQ0303.&#13;
20. Sv kan daardoor gekenschetst worden als een negatiefwettelijk&#13;
stelsel (J.F. Nijboer, ‘Strafrechtelijk bewijsrecht’,&#13;
Nijmegen Ars Aequi Libri 2011, p. 40).&#13;
21. Het EHRM spreekt hiervoor wel een voorkeur uit, vgl.&#13;
EHRM 6 december 1988, A 146 (Barbera Messegue en&#13;
Jabardo vs. Spanje), EHRM 26 april 1991, A 203 (Asch vs.&#13;
Oostenrijk), EHRM 29 oktober 1991, A 212-B (Andersson&#13;
vs. Zweden).&#13;
22. Kamerstukken 2003/04, 29 702, nr. 3, p. 131. Dat is, aldus&#13;
de regering, ook de reden om geen bijzondere bepalingen&#13;
over bewijsrecht op te nemen: met art. 3:2 Awb kan worden&#13;
volstaan.&#13;
23. Kamerstukken II 2003/04, 29 702, nr. 3, p. 131.&#13;
24. Elders in de Awb wordt ook de term proces-verbaal gehanteerd,&#13;
zie art. 5:29 lid 2 Awb. Uit ABRS 12 februari 2014,&#13;
ECLI:NL:RVS:2014:395, volgt een aldaar bedoeld procesverbaal&#13;
ook een rapport van een particuliere organisatie (in&#13;
dat geval een schadekennisbedrijf) kan zijn.&#13;
25. Zie ook in gelijke zin Kamerstukken II 2003/04, 29 702, nr.&#13;
3, p. 151.&#13;
26. Vgl. ABRvS 16 januari 2007,&#13;
ECLI:NL:RVS:2007:AZ7564, AB 2007, 68, CBB 24 november&#13;
2005, ECLI:NL:CBB:2005:AU7852.&#13;
27. Enkel tijdsverloop tussen een controle en het op basis&#13;
daarvan opgestelde rapport en een aanvullend rapport&#13;
is daarvoor onvoldoende, zie Rb Oost-Brabant 9&#13;
april 2013, ECLI:NL:RBOBR:2013:BZ6647. In dit&#13;
verband is opvallend Rb Rotterdam 17 januari 2013,&#13;
ECLI:NL:RBROT:2013:BZ7682, waar een onder ede&#13;
afgelegde verklaring opwoog tegen een op ambtseed opgemaakte&#13;
rapport.&#13;
28. Zie ABRvS 19 februari 2014, ECLI:NL:RVS:2014:554.&#13;
29. HR 22 april 2008, ECLI:NL:HR2008:BC9954.&#13;
30. CBB 12 september 2013, ECLI:NL:CBB:2013:166.&#13;
31. Zie ABRvS 3 juli 2013, ECLI:NL:RVS:2013:111.&#13;
32. Vgl. Gerechtshof ’s-Hertogenbosch 29 maart 2006,&#13;
ECLI:NL:GHSHE:2006:AV7915.&#13;
33. EHRM 12 juli 1988, 851, NJ 1988/851. Zie ook&#13;
C.L.G.F.H. Albers, Rechtsbescherming bij bestuurlijke&#13;
boeten, Den Haag, SDU Uitgevers 2002, p. 125.&#13;
34. ECLI:NL:HR:2011:BR0554.&#13;
35. Zie oa. HR 29 januari 2013, ECLI:NL:HR:2013:BY2814,&#13;
zie ook R. de Winter, ‘Heeft de Hoge Raad emoties? Over&#13;
bewijsuitsluiting en onrechtmatig verkregen bewijs’, NJB&#13;
2013, p.1331-1333.&#13;
36. ECLI:NL:RVS:2006:AW1281.&#13;
37. Vgl. ABRvS 22 juli 2011, ECLI:NL:RVS:2011:BR3222,&#13;
vgl. ABRvS 24 december 2013, ECLI:NL:RVS:2013:2604.&#13;
38. HR 1 juli 1992, NJ 1994/621.&#13;
39. ECLI:NL:HR:2013:BY5321.&#13;
40. ECLI:NL:CBB:2012:BW6727. Zie hierover in kritisch&#13;
opzicht R. de Winter, ‘Heeft de Hoge Raad emoties? Over&#13;
bewijsuitsluiting en onrechtmatig verkregen bewijs’, NJB&#13;
2013, p.1331-1333.&#13;
41. ECLI:NL:CRVB:2012:BW8756.&#13;
42. Zie ook CRvB 18 december 2012,&#13;
ECLI:NL:CRVB:2012:BY6599.&#13;
43. ECLI:NL:CRVB:2013:BZ3688, zie ook CRvB 12 januari&#13;
2010, ECLI:NL:CRVB:2010:BK8928 en CRvB14 april&#13;
2009, ECLI:NL:CRVB:BI4324.&#13;
44. ECLI:NL:CRVB:2009:BK4059. In deze uitspraak&#13;
werd een beroep op uitsluiting van bewijs uit een nader&#13;
onderzoek, volgend op een onrechtmatig huisbezoek&#13;
als zijnde ‘verboden vruchten’, verworpen omdat&#13;
dit tweede onderzoek zelfstandig wel voldeed aan de&#13;
daaraan te stellen eisen (vgl. CRvB 18 januari 2011,&#13;
ECLI:NL:CRVB:2011:BP1627). Zie anders Rb Haarlem&#13;
22 mei 2008,ECLI:NL:RBHAA:2008:BE8722. Zie verder&#13;
ook CRvB 8 juni 2007, ECLI:NL:CRVB:BA8377.&#13;
45. ECLI:NL:RVS:2013:992.&#13;
46. ECLI:NL:RVS:2013:2604.&#13;
47. Overigens te onderscheiden van bewijs dat is verkregen&#13;
door bijvoorbeeld diefstand of verduistering door particulieren:&#13;
daar volgt de bestuursrechter de strafrechter, zie&#13;
Gerechtshof Leeuwarden (belastingkamer) 7 januari 2014,&#13;
ECLI:NL:GHARL:2014:2.&#13;
48. Kamerstukken II 2003/04, 29 702, nr. 3, p. 131.&#13;
49. G.J.M. Corstens, Het Nederlands strafprocesrecht, Kluwer&#13;
Deventer 2011, p. 605.&#13;
50. G.J.M. Corstens, Het Nederlands strafprocesrecht, Kluwer&#13;
Deventer 2011, p. 607.&#13;
51. ECLI:NL:RVS:2013:1087.&#13;
52. ECLI:NL:RVS:2012:BW9543.&#13;
53. Nr. 26766/05 en 22228/06.&#13;
54. ECLI:NL:RVS:2013:BZ9073.&#13;
55. Zie ook ABRS 13 juni 2102,&#13;
ECLI:NL:RVS:2012:BW9194, ABRvS 11 januari 2012,&#13;
ECLI:NL:RVS:BV0599, ABRvS 14 september 2011,&#13;
ECLI:NL:RVS:2011:BS8862.&#13;
56. CRvB 31 oktober 2006, ECLI:NL:CRVB:2006:AZ1824.&#13;
57. ECLI:NL:CRVB:2014:108.&#13;
58. ECLI:NL:CRVB:2014:93.&#13;
59. ECLI:NL:CBB:2013:BZ6866.&#13;
60. In hoeverre het CBB eist dat men in de bestuursrechtelijke&#13;
fase al eist dat men dit ondervragingsrecht inroept,&#13;
is mijn niet bekend. Wel volgt uit CBB 2 juli 2010,&#13;
ECLI:NL:CBB:BN0534 eveneens dat men een actieve&#13;
opstelling in de procedure dient aan te nemen.&#13;
61. ECLI:NL:RVS:2011:BP3698.&#13;
62. ECLI:NL:RVS:2011:BL9641.&#13;
63. De lagere rechtspraak volgt dit, zie onder&#13;
meer Rb. Noord Nederland 21 maart 2013,&#13;
ECLI:NL:RBNNE:2013:BZ4687.&#13;
64. EHRM 19 maart 1991, nr. 11069/84, NJ 1993/709 (Cardot/&#13;
Frankrijk).&#13;
65. EHRM 6 april 1994, nr. 20774/92 (Hoos vs. Nederland),&#13;
EHRM 1 februari 2005, nr. 47579/99 (Raichinov vs. Bulgarije).&#13;
66. EHRM 20 september 1993, nr. 14647/89, NJ 1994, 358&#13;
(Saïdi/Frankrijk).&#13;
67. Vgl. in dit verband CRvB 15 februari 2011,&#13;
ECLI:NL:CRVB:2011:BP5577, waarin een getuige niet&#13;
werd gehoord omdat deze buiten de wettelijke termijn (art.&#13;
8:60 lid 4 Awb) was aangekondigd.&#13;
68. ECLI:NL:RVS:2013:111. Zie in dit verband ook EHRM 20&#13;
november 1989 in zaaknr. 11454/85, Kostovski vs. Nederland,&#13;
en 28 februari 2013, zaaknr. 22163/08, Mesesnel vs.&#13;
Slovenië.&#13;
69. Vgl. in dit verband CBB 2 juli 2010, ECLI:NL:CBB:BN0534. Bij reparatoire sancties lijkt&#13;
de ABRvS een stuk minder kritisch ten aanzien van&#13;
de anonieme getuigen, zie ABRvS 29 maart 2006,&#13;
ECLI:NL:RVS:2006:AV7546.&#13;
70. HR 17 juni 2008, ECLI:NL:PHR:2008:BD2578.&#13;
71. Oa. CRvB 30 oktober 2013, ECLI:NL:CRVB:2013:2287.&#13;
72. Oa. CBB 8 september 2010, ECLI:NL:CBB:BN6785,&#13;
ABRvS 24 december 2008, ECLI:NL:RVS:2008:BG8294.&#13;
73. ECLI:NL:RVS:2014:188.&#13;
74. In een dergelijke kamer hebben de voorzitter van de&#13;
ABRvS, de presidenten van de CRvB en het CBB, een lid&#13;
van de HR en staatsraad van de ABRvS zitting, zie oa. de&#13;
art. 8.10a en 8.12a Awb.&#13;
75. Oa. HR 19 december 2008, ECLI:NL:HR:2008:BD0191,&#13;
CBB 26 april 2012, ECLI:NL:CBB:2012:BW4807 en&#13;
CBB 12 december 2013, ECLI:NL:CBB:2013:334.&#13;
76. Zie het arrest en uitspraken in de vorige voetnoot, zie verder&#13;
oa. ABRvS 7 april 2010, ECLI:NL:RVS:2010:BH0226.&#13;
77. Zie EHRM 25 februari 1993, nr. 10828/84 (Funke vs.&#13;
Frankrijk). In het IVBPR is dit overigens direct verankerd,&#13;
zie art. 14 lid 1 sub g.&#13;
78. HR 29 september 1981, NJ 1982, 258.&#13;
79. Oa. HR 16 april 2013, ECLI:NL:HR:2013:BY5706.&#13;
80. Het maakt niet uit dat er bij het geven van de cautie ook&#13;
wordt gewezen op andere mogelijkheden, zoals het geven&#13;
van een schriftelijke of mondelinge verklaring: dat tast de&#13;
rechtmatigheid van de cautie niet aan, zie ABRvS 5 juni&#13;
2013, ECLI:NL:RVS:2013:CA2100.&#13;
81. Het verschil is gelegen in de kwalificatie ‘verdachte’&#13;
versus ‘betrokkene’, doch de enkele reden daarvan is dat&#13;
in het strafrecht de burger die kan worden blootgesteld aan&#13;
sancties ‘verdachte’ wordt genoemd, waar een dergelijke&#13;
aanduiding in het bestuursrecht ontbreekt. Het bestuursrecht&#13;
kent ook geen ‘dader’. De Awb kent als equivalent&#13;
van dader, zie art. 5:1 lid 2, de ‘overtreder’. ‘Betrokkene’&#13;
in art. 5:10a lid 2 is ook niet iedereen, maar degene, zie lid&#13;
1, die wordt verhoord met het oog op het aan hem opleggen&#13;
van een bestraffende sanctie.&#13;
82. Kamerstukken II 2003/04, 29 702, nr. 3, p. 99.&#13;
83. ECLI:NL:RVS:2010:BL8718.&#13;
84. ECLI:NL:RVS:2010:BL1856.&#13;
85. CBB 28 maart 2013, ECLI:NL:CBB:2013:BZ6866.&#13;
86. ECLI:NL:CBB:2012:BX8156.&#13;
87. Zie in dit verband Rb Amsterdam 22 november 2012,&#13;
ECLI:NL:RBAMS:2012:BY8666, waar de rechtbank&#13;
oordeel dat er bij een telefoongesprek wél sprake was van&#13;
een redelijk vermoeden van overtreding van art. 2 lid 1 Wav, maar nog niet van een verhoor met het oog op een op&#13;
te leggen bestraffende sanctie. Zie anders Rb Rotterdam 16&#13;
februari 2012, ECLI:NL:RBROT:2012:BV6137, waar het&#13;
ging om het moeten geven van een cautie wanneer er een&#13;
redelijk vermoeden bestaat van overtreding en de mogelijkheid&#13;
van een boete.&#13;
88. ECLI:N:RVS:2013:476.&#13;
89. Zie in dit verband ook CBB 25 oktober 2011,&#13;
ECLI:NL:CBB:2011:BU4338, waarin wordt aangesloten&#13;
bij onder meer het EHRM (het arrest Västberga van 23 juli&#13;
2003 (BNB 2003/2), HR 22 april 2005 (BNB 2005/337) en&#13;
ABRvS 12 maart 2008 (ECLI:NL:RVS:2008:BC6449).&#13;
90. Nr. 43/1994/490/572, NJ 1997, 699 (Saunders vs Verenigd&#13;
Koninkrijk).&#13;
91. Zie oa. ABRvS 24 maart 2010,&#13;
ECLI:NL:RVS:2010:BL8718, CBB 2 juli 2010,&#13;
ECLI:NL:CBB:2010:BN0534 en HR 19 september 2006,&#13;
ECLI:NL:HR:2006:AV1141. Ook in het fiscale (straf)recht&#13;
speelt dit een prominente rol, zie oa. HR 16 november&#13;
2012, ECLI:NL:HR:2012:BY3272, HR 21 maart 2008,&#13;
ECLI:NL:HR:2008:BA8179. Zie anders Rb Arnhem 23&#13;
september 2010, ECLI:NL:RBARN:2010:BN8128.&#13;
92. Ik verwijs onder meer naar EHRM 25 februari 1993, nr.&#13;
10828/84 (Funke vs. Frankrijk), EHRM 3 mei 2000, nr.&#13;
31827/96 (J.B. versus Zwitserland), EHRM 4 oktober&#13;
2005, nr. 6563/03 (Shannon vs. Verenigd Koninkrijk) en&#13;
EHRM 5 april 2012, nr. 142 (Chambaz vs. Zwitserland).&#13;
De overheid moet wetenschap hebben van dit bewijsmateriaal&#13;
en er zonder dwang de beschikking over kunnen&#13;
krijgen, zie ook A.B. Blomberg, ‘Toezicht en opsporing in&#13;
het punitatieve bestuursrecht’, in Strafblad 2005, p. 413.&#13;
93. Zie B.J. Koops en L. Stevens, J.B. versus Saunders, ‘De&#13;
groeiende duisternis rond nemo tenetur’, in Delikt en delinkwent,&#13;
33 (3), 281-294, Delikt en Delinkwent december&#13;
2012, p. 937-938.&#13;
94. ECLI:NL:RVS:2011:BP4746. Zie ook ABRvS 26 januari&#13;
2011, ECLI:NL:RVS:2011:BP2120.&#13;
95. ECLI:NL:PHR:2008:BD2578.&#13;
96. Kamerstukken II 2003/04, 29 702, nr. 3, p. 131-132.</legacyfootnotes><footnotes><footnote/></footnotes><auteurs>mr. dr. J.J.J. de Rooij</auteurs><published>2014-03-01 00:00:00</published><modified>2014-03-01 00:00:00</modified><editiondate>2014-03-01</editiondate><htmlpath>https://denhollander.info/artikel/11017</htmlpath></article>
</articles></edition>