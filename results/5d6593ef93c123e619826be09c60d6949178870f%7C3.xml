<edition><articles><article><jaar>1995</jaar><naam>Tijdschrift voor Agrarisch Recht</naam><uitgave>8/9</uitgave><aflevering>8</aflevering><searchword>TvAR 8/9/1995</searchword><id>6030</id><udhid>UDH:TvAR/6030</udhid><titel>Landrechten en grondgebruik in Suriname</titel><searchwords><searchword>TvAR 8/9/1995</searchword><searchword>UDH:TvAR/6030</searchword></searchwords><attachments><attachment><name>1995_nr 89_Artikel_Munneke.pdf</name><extention>pdf</extention><url>https://denhollander.info/download/5839/ci</url></attachment></attachments><inleiding>1. INLEIDING&#13;
Suriname behoort tot één van de drie Guyana's aan de noordoostkust van het Zuidamerikaanse&#13;
vasteland.1 Het ligt tussen Guyana - een voormalige Britse kolonie - aan haar&#13;
westkant en Frans Guyana aan haar oostkant. In omvang is het ongeveer vijf maal zo&#13;
groot als Nederland. Haar ongeveer 405 000 inwoners leven voor het merendeel in de&#13;
kuststreek en bewonen een oppervlakte van ongeveer de helft van Nederland. Meer dan&#13;
90% van het Surinaamse grondgebied wordt beschouwd als binnenland. Men neemt aan&#13;
dat daar ongeveer 50 000 mensen wonen.2&#13;
Wanneer men enkele korte periodes van Britse heerschappij buiten beschouwing laat,&#13;
stond Suriname in het verleden steeds onder Nederlands gezag. Tot het einde van de 18e&#13;
eeuw werd Suriname bestuurd door een handelscompagnie, die daartoe indirect was gemachtigd&#13;
door het Nederlandse parlement. In het begin van de 19e eeuw kwam Suriname&#13;
onder het rechtstreekse bestuur van de Nederlandse Kroon, terwijl de Nederlandse wetgever&#13;
na de grondwetshervormingen van 1865 beschouwd werd als het hoogste gezag in Suriname.&#13;
In 1955 verleende een nieuw supraconstitutioneel document, Statuut voor het&#13;
Koninkrijk der Nederlanden geheten, zelfbestuur aan Suriname. In 1975 werd het land&#13;
onafhankelijk, waarna het in 1980 en 1990 geconfronteerd werd met militaire staatsgrepen.&#13;
Sinds 1991 zijn er burgers aan de macht die trachten de politieke invloed van het leger&#13;
terug te dringen.&#13;
Zoals veel Caraïbische staten heeft Suriname een verleden achter zich als plantagesamenleving.&#13;
In de 17e en de 18e eeuw werden Creoolse slaven uit Afrika ingezet als werkkrachten&#13;
op de plantages, terwijl na de afschaffing van de slavernij in 1863 Hindoestaanse&#13;
contractarbeiders werden aangetrokken uit Brits Indië. Nog later kwamen er gastarbeiders&#13;
uit Java (Nederlands Oost-Indië). Doordat die arbeiders na verloop van tijd afzagen van&#13;
hun recht op (kosteloze) repatriëring ontstond de huidige raciaal gemengde samenstelling&#13;
van de Surinaamse bevolking of, zo men de term verkiest in een bredere Caraïbische context,&#13;
een pluriforme maatschappij (Smith, 1974: 10-17). Cijfers uit 1986 geven het volgende&#13;
beeld van de samenstelling van de Surinaams bevolking:&#13;
Hindoestanen 35,0%&#13;
Creolen 32,0%&#13;
Javanen 15,9% Marrons 10,5%&#13;
Indianen 2,5%&#13;
Chinezen 2,0%&#13;
Europeanen 1,5%&#13;
overigen (Libanezen, Anglo-Amerikanen) 1,5%&#13;
De Indianen en de Marrons leven in de binnenlanden in verscheidene stammen. De Indianen&#13;
stammen af van de precolombiaanse inwoners, terwijl de Marrons weggelopen slaven&#13;
tot voorouders hebben.3 Die voorouders organiseerden zich in stamverbanden en vochten&#13;
van tijd tot tijd guerilla-oorlogen uit met de plantagebezitters en de koloniale regering.&#13;
Zelfs in vredestijd vormden de Marronstammen een bedreiging voor de planters aangezien&#13;
deze laatsten niet altijd konden beletten dat hun slaven naar die stammen overliepen.&#13;
De aanhoudende verslechtering van de levensomstandigheden dwong vele Surinamers&#13;
ertoe naar Nederland te emigreren. Vandaag de dag woont een derde van alle Surinamers&#13;
(+ 180 000) in Nederland. Vooral de vlucht van intellectuelen onder de militaire dictatuur&#13;
veroorzaakte een ernstig gebrek aan hoger kaderpersoneel in Suriname.&#13;
De voornaamste produkten van Suriname zijn bauxiet, hout, landbouwgewassen en vis.&#13;
Mijn- en bosbouw zijn karakteristieke activiteiten voor het binnenland. Tegenwoordig&#13;
verbouwt men vooral rijst, bananen en palmpitten, aangezien suikerriet niet meer zo belangrijk&#13;
is als in voorgaande eeuwen. In de kuststreek bedrijft men landbouw voor de export&#13;
of de bevoorrading van de hoofdstad Paramaribo, terwijl in de binnenlanden de&#13;
plaatselijke bevolking voedingsgewassen kweekt om in haar eigen onderhoud te voorzien.&#13;
Surinaamse vissers zijn gespecialiseerde garnalenverwerkers.&#13;
Tegen de hierboven geschetste achtergrond kom ik tot de centrale vraag van dit opstel:&#13;
In hoeverre en onder welke omstandigheden kunnen landrechten bijdragen tot economisch&#13;
verantwoord grondgebruik in Suriname?&#13;
Ik zal hieronder bij het beantwoorden van de gestelde vraag laten zien hoe verschillende&#13;
landrechten ontstaan zijn in een wisselwerking tussen historische, sociale en economische&#13;
factoren. </inleiding><content>2. MATERIELE GEGEVENS EN WERKWIJZEN&#13;
Voordat we kijken naar de relatie tussen landrechten en grondgebruik, moeten we aan&#13;
beide onderwerpen afzonderlijk aandacht besteden. De schijnwerper mag niet alleen worden&#13;
gericht op de wetgeving inzake landrechten en haar achterliggende doelstellingen. Informatie&#13;
is ook vereist over de manier waarop grond daadwerkelijk wordt gebruikt en&#13;
over de sociale en economische omstandigheden die op het recht inzake grond inwerken.&#13;
Literatuur over landrechten in Suriname is schaars. Eigenlijk is Quintus Bosz de enige&#13;
wetenschapsbeoefenaar die zich op onderwerp geconcentreerd heeft. Zijn dissertatie uit&#13;
1954 is de enige monografie die een systematische beschrijving geeft van de geschiedenis&#13;
van het Surinaamse recht inzake grond. Andere wetenschapsbeoefenaars hebben hem&#13;
nooit serieus uitgedaagd zijn juridische opvattingen te verdedigen. Dat maakt het in sommige&#13;
gevallen moeilijk na te gaan of zijn opvattingen over landrechten moeten worden&#13;
beschouwd als persoonlijke zienswijzen of als algemeen geldende inzichten. Het ontbreken van gepubliceerde rechterlijke uitspraken die uitsluitsel zouden kunnen geven, kan&#13;
twijfels doen voortbestaan.&#13;
Net als de kennis van het recht inzake grond is ook die van het feitelijke gebruik van&#13;
land fragmentair. De stammen uit het binnenland werden bestudeerd door antropologen.&#13;
Zo kregen de Indiaanse stammen aandacht van Speekman (1965), Thoden van Velzen&#13;
(1966) en Kloos (1971), terwijl Marrongemeenschappen werden bestudeerd door Köbben&#13;
(1964) en Van der Eist (1970). Hoewel de studies van deze antropologen de aandacht&#13;
vooral richten op zaken als verwantschap en sociale hiërarchie, bieden zij toch enig inzicht&#13;
in het grondgebruik.&#13;
Het is echter de vraag in hoeverre de genoemde studies nog geheel actueel zijn. In de&#13;
jaren tachtig kreeg het binnenland te maken met een burgeroorlog. Voorts vermoeden (internationale&#13;
politiediensten sterk dat het binnenland dienst doet als een transitostation&#13;
voor drugstransporten. Deze feiten beïnvloeden ongetwijfeld de traditionele levenswijzen&#13;
van de bewoners van het binnenland.&#13;
Voor het kustgebied werd het grondgebruik bestudeerd door historici en landbouwexperts&#13;
[Panday (1959), Kalshoven (1977), Heilbronn (1982), Morene (1988) en Ramsoedh&#13;
(1990)]. Het grootste gedeelte van die literatuur steunt op statistieken uit overheidsbronnen&#13;
of op materiaal dat de onderzoekers zelf bijeengebracht hebben. Daarbij moet worden&#13;
gezegd dat de Surinaamse officiële statistieken niet bekend staan om hun betrouwbaarheid&#13;
en dat respondenten ertoe kunnen neigen vertekenende informatie te verschaffen.&#13;
Naast problemen inzake de schaarste aan gegevens moeten we ook beseffen dat het&#13;
huidige Suriname in een situatie verkeert van economisch en moreel verval. Vandaag de&#13;
dag lokken de drugshandel, smokkelarij en illegale goudwinnig de bevolking als bronnen&#13;
van gemakkelijk te verdienen geld, zodat risicodragende investeringen in de landbouw of&#13;
zware fysieke inspanningen onder de tropenzon relatief onaantrekkelijk lijken.&#13;
3. KNELPUNTEN&#13;
Het Burgerlijk Wetboek van Nederland stond model voor het Wetboek dat in de kolonie&#13;
Suriname in 1869 van kracht werd. De vraag rijst vervolgens of het Surinaamse recht op&#13;
grond in feite moet worden beschouwd als Nederlands recht dat in het verleden aan de&#13;
Surinamers is opgelegd door de koloniale wetgever. Ter beantwoording van de gestelde&#13;
vraag moet eerst wat gezegd worden over het ideeëngoed achter het Nederlands Burgerlijk&#13;
Wetboek zoals dat stamt uit de vorige eeuw.&#13;
Het rechtsstelsel in het Nederland van de 19e eeuw was sterk beïnvloed door de ideeën&#13;
van het economisch liberalisme. Die ideeën kwamen tot uiting in de centrale positie van&#13;
het individuele volledige recht van vrije eigendom. Het Nederlands Burgerlijk Wetboek&#13;
definieerde eigendom als het meest absolute recht van een persoon om het vrije genot te&#13;
hebben van een zaak. Tegelijkertijd maakten grondwettelijke regelingen onteigening door&#13;
de staat pas mogelijk na langdurige juridische procedures, waarbij eigendomsverlies door&#13;
de rechter onder toekenning van een billijke schadevergoeding moest worden bekrachtigd. Zoals we zullen zien, was er in Suriname geen ruimte voor Nederlandse liberale juridische&#13;
waarden zoals die toentertijd ook elders in Europa aanvaard waren.4 Ondanks het feit&#13;
dat Nederlandse rechtsregels in Suriname werden geïntroduceerd, was het begrip individuele&#13;
volle eigendom in feite vreemd aan het Surinaamse recht inzake grond. Dat recht&#13;
ging voorbij aan het individualiteitsbegrip doordat het collectief grondbezit erkende, institutionaliseerde&#13;
of tolereerde. Het negeerde tegelijkertijd het idee van vrijheid om grond&#13;
naar eigen inzichten te gebruiken omdat het gebruik van grond aan voorschriften gebonden&#13;
werd.&#13;
De thema's van collectief grondbezit en gereguleerd grondgebruik zijn soms wel en&#13;
soms niet met elkaar verbonden. Bij sommige soorten collectieve eigendom is er sprake&#13;
van gebruiksvoorschriften, bij andere weer niet. Voor de overzichtelijkheid licht ik beide&#13;
thema's echter steeds afzonderlijk toe.&#13;
4. COLLECTIEF GRONDBEZIT&#13;
Tot op de huidige dag zijn bepalingen omtrent collectief grondbezit een onderdeel geweest&#13;
van het Surinaamse rechtsstelsel. Collectief bezit kan worden beschouwd in termen&#13;
van het erkennen, inbedden of gedogen van gemeenschappelijke structuren binnen het nationale&#13;
rechtsstelsel. De drijfveren achter het beleid ten aanzien van collectief grondbezit&#13;
in heden en verleden kunnen we tegen een culturele (4.1), een praktische (4.2) of een ideologische&#13;
achtergrond (4.3) plaatsen.&#13;
De collectiviteiten die we aantreffen, verschillen onderling: een traditionele stam&#13;
(4.1.1), een op basis van wettelijke regels ingesteld dorp (4.1.2), een stichting (4.2.1.), een&#13;
structuur met gezamenlijk eigendom (4.2.2) en een coöperatieve vereniging (4.3).&#13;
4.1. Culturele motieven&#13;
Collectief bezit van landbouwgrond treft men aan bij Marrons en Indianen, alsook bij Javanen.&#13;
4.1.1. Marrons en Indianen&#13;
De traditionele rechten van de binnenlandbewoners zoals die door de autoriteiten worden&#13;
erkend, moeten worden beschouwd als collectieve stamrechten. In de wettelijke regels die&#13;
op de Marrons en de Indianen betrekking hebben, komt steeds naar voren dat zij in stamgemeenschappen&#13;
leven. Een korte historische toelichting moge dit verduidelijken. In 1586 sloot de Surinaamse gouverneur Van Sommelsdijk het eerste verdrag met Surinaamse&#13;
Indianen waarin hij hun stamverband erkende. In de tweede helft van de 18e&#13;
eeuw werden de Marrons gepacificeerd door middel van vredesverdragen. Die verdragen&#13;
waren naar hun aard overeenkomsten die aansloten bij het internationale recht; zij hadden&#13;
als uitgangspunt een scheiding tussen het koloniale domein en het domein van de binnenlandse&#13;
stammen. In de 19e eeuw werden die verdragen vervangen door zogenoemde politieke&#13;
overeenkomsten, die werden gekenmerkt door de opneming van stamhoofden in het&#13;
koloniale bestuursverband; die hoofden erkenden op hun beurt de soevereiniteit van de&#13;
koloniale macht (Politieke contracten met de bosnegers in Suriname, 1916).&#13;
Als uitvloeisel van verschillende overeenkomsten bevatten de wettelijke regelingen inzake&#13;
mijn- en bosbouw een zogenaamde garantieclausule. Concessiehouders waren bij&#13;
wijze van concessievoorwaarde verplicht de aanspraken van de Marrons en de Indianen&#13;
op hun dorpen, nederzettingen en woongebieden te respecteren. In de Agrarische Verordening&#13;
van 1937 (GB 1937, 53)5 is gekozen voor een andere benadering; bepaald is dat de&#13;
overheid bij de uitgifte van grondgebied de rechten van derden, inclusief die van de binnenlandbewoners,&#13;
dient te eerbiedigen. Het moge duidelijk zijn dat bewoordingen duidende&#13;
op een met mogelijke sancties omgeven verplichting van concessiehouders, stringenter&#13;
zijn dan een formulering waarbij niet meer dan een morele gedragscode wordt voorgehouden&#13;
aan de Dienst Domeinbeheer.&#13;
In het Decreet Beginselen Grondbeleid van 1982 (SB 1982, 10) is de formulering van&#13;
de Agrarische Verordening beperkt tot die binnenlandbewoners die in stamverband leven&#13;
en tot situaties waarin het algemeen belang niet in conflict komt met aanspraken vanuit&#13;
het binnenland. Uitdrukkelijk is bepaald dat de term 'algemeen belang' mede omvat de&#13;
uitvoering van welk project ook binnen het raam van een goedgekeurd ontwikkelingsplan.&#13;
Deze expliciete vermelding kan worden gezien als de echo van de gebeurtenissen van&#13;
1963-1965. Marrons moesten toen worden geëvacueerd naar transmigratiedorpen omdat&#13;
gepland was dat hun oorspronkelijke dorpen zouden verdwijnen in een enorm kunstmatig&#13;
meer; dit alles in het kader van een groot plan voor elektriciteitswinning. Quintus Bosz&#13;
(1965) nam de taak op zich om het transmigratiebeleid van de regering juridisch te onderbouwen.&#13;
Gebruikelijker dan gedwongen stamverhuizingen zijn verhuizingen op eigen initiatief.&#13;
De binnenlandse stammen verbouwen namelijk gewassen voor hun eigen gebruik in zogeheten&#13;
wisselbouw. Gedurende enkele jaren gebruiken zij kleine percelen totdat bodemuitputting&#13;
die percelen niet langer geschikt maakt voor verdere bebouwing. Daarop&#13;
trekken zij verder en branden zij stukken jungle af om nieuw vruchtbaar land te verkrijgen.&#13;
De houding van de beleidsmakers ten aanzien van traditionele grondgebieden van binnenlandbewoners&#13;
is altijd een negatieve geweest. Welke wetgevingsformule men ook bekijkt,&#13;
traditionele rechten lijken voornamelijk te worden beschouwd als obstakel voor activiteiten die buiten het binnenland in gang gezet worden. De inhoud van die rechten&#13;
staat dan ook niet centraal6 als wel de bereidheid van niet-binnenlandbewoners - concessiehoudende&#13;
bedrijven of regering - om toch enig respect te tonen. Voor deze benadering&#13;
zijn verschillende redenen aanwijsbaar.&#13;
- Wisselbouw past niet in een structuur van registrering van eigendomsrechten op in&#13;
kaart gebracht land aangezien oude woongebieden worden opgegeven voor nieuwe.&#13;
- De traditionele rechten die in het geding zijn, vallen moeilijk te definiëren in termen&#13;
van collectieve of individuele rechten. Onbekend is op welk sociaal niveau (stam,&#13;
stamgeleding of uitgebreide familie) het mechanisme functioneert dat collectieve rechten&#13;
omzet in individuele rechten (zie Prins, 1952).&#13;
- In de loop der jaren zijn vooral Marrons contractuele betrekkingen aangegaan met de&#13;
grote concessiehoudende maatschappijen die in het binnenland zijn binnengedrongen;&#13;
ook zijn er veel Marrons naar Paramaribo verhuisd. Traditionele normatieve opvattin&#13;
gen zijn verwaterd door het contact met het stadsleven.&#13;
4.1.2. Javanen&#13;
In de eerste helft van de 20e eeuw trokken ongeveer 33 000 Javaanse gastarbeiders naar&#13;
Suriname. In plaats van na verloop van tijd te repatriëren bleef drie kwart van hen in Suriname&#13;
wonen. Javanen hebben, zo wordt beweerd, een heel sterk gemeenschapsbewustzijn.&#13;
In de Surinaamse context zou daaraan nog toe te voegen zijn dat de Javanen zich&#13;
moesten handhaven temidden van zakelijker gerichte bevolkingsgroepen, iets wat hun onderlinge&#13;
gerichtheid nog versterkt zou hebben.7&#13;
In 1933 werd J.C. Kielstra, een professor in de koloniale macro-economie en tegelijkertijd&#13;
een deskundige op het gebied van het agrarische recht (Quintus Bosz, 1981: 536&#13;
en Ramsoedh, 1990: 43), benoemd tot gouverneur van Suriname. Op dat moment had hij&#13;
al een lange loopbaan achter de rug als administrateur in Nederlands Oost-Indië. Het behoeft&#13;
dan ook geen verbazing te wekken dat hij Oostindische structuren voorstelde om tegemoet&#13;
te komen aan de noden van de Javanen in Suriname (Kielstra, 1946: 335-355). Hij&#13;
kwam met plannen om voor de Javanen naar Oostindisch model plaatselijke grond beherende&#13;
dorpsgemeenschappen in te stellen. Hij kwam daar niet op terug toen andere bevolkingsgroepen&#13;
hem ervan beschuldigden de rechtseenheid van Suriname te ondergraven;&#13;
met steun van de regering in Den Haag zette hij zijn plannen door.8&#13;
Aan de ingestelde dorpsgemeenschappen werd binnen hun grenzen voor 75 jaar domeingrond&#13;
uitgegeven om uitsluitend ten nutte te zijn voor de eigen lokale Javaanse gemeenschap.&#13;
De grond moest worden gebruikt voor huizenbouw, bewoning, landbouw,&#13;
veeteelt, bosbouw voor niet-commerciële doeleinden en het verzamelen van wat het bos opleverde. Wie niet tot het dorp behoorde kon slechts heel beperkte rechten hebben; vertrek&#13;
uit het dorp bracht verlies van rechten mee. Dorpsbewoners konden hun perceel&#13;
dorpsgrond niet verkopen aangezien zij geen recht van vervreemding bezaten; percelen&#13;
dorpsgrond konden dan ook niet worden bezwaard met een hypotheek.&#13;
De laatste dorpen werden in de jaren tachtig afgeschaft als instellingen voor grondbeheer.&#13;
De meeste dorpen kwamen niet tot bloei als uiting van Javaans gemeenschapsleven.&#13;
De invloed van culturele omstandigheden op het functioneren van de dorpen valt moeilijk&#13;
te meten. Men kan aanvoeren dat de wettelijke dorpsconstructie zelfs op Java een oversimplificatie&#13;
en overschatting van traditionele solidariteitsgevoelens inhield (Breman,&#13;
1987). Men kan ook van mening zijn dat een traditionele culturele instelling als het Javaanse&#13;
dorp niet van de ene fysieke omgeving naar de andere kan worden overgeplaatst&#13;
(Van Wengen, 1972: 102). Ik laat die meningen voor wat ze waard zijn maar signaleer dat&#13;
het beleid ten aanzien van de dorpen een ander resultaat opleverde dan de bescherming&#13;
van de Javaanse gemeenschappen. De opneming van buitenstaanders (vooral Hindoestanen)&#13;
in de dorpen moedigde geen culturele segregatie aan, maar veeleer culturele assimilatie&#13;
(Quintus Bosz, 1981: 541).&#13;
De meeste dorpen waren geen succes als economische produktie-eenheden, maar de&#13;
dorpen in het Nickeriedistrict in het westen vormden een uitzondering. Daar was de beheersing&#13;
van het waterpeil van vitaal belang voor de rijstteelt; dat verenigde de landbouwers&#13;
om zich in te zetten voor een gemeenschappelijk belang (Quintus Bosz, 1981: 542).&#13;
De bewoners van dorpen buiten het Nickeriedistrict waren minder actief; zij lieten de&#13;
dorpsaangelegenheden over aan dorpshoofden die dikwijls een gebrek hadden aan zowel&#13;
bestuursvaardigheden als overheidssubsidies.&#13;
Zelfs de Nickeriedorpen begon men als ouderwets te beschouwen toen zij geconfronteerd&#13;
worden met krediet- en marketingproblemen (Quintus Bosz, 1981: 542):&#13;
- Individuele landbouwers hadden een erfelijk gebruiksrecht zonder dat zij grond kon&#13;
den vervreemden, zodat verhypothekeren onmogelijk was. Dit leidde tot een gebrek&#13;
aan kredietfaciliteiten om de arbeid te mechaniseren en om zaad, meststoffen en insekticiden&#13;
te kopen.&#13;
- Wettelijke mogelijkheden ontbraken om kleinschalige bedrijven op te richten waar de&#13;
plaatselijke landbouwopbrengst verder kon worden verwerkt: dergelijke bedrijven vie&#13;
len rechtens buiten de categorie van tot grondgebruik bevoegde ingezetenen. Daardoor&#13;
konden de dorpsbewoners niet terugvallen op plaatselijke rijstpellerijen en houtzagerij&#13;
en voor de verwerking van hun produkten.&#13;
4.2. Praktische motieven&#13;
4.2.1. De Wageningenpolder&#13;
De Stichting voor Mechanische Landbouw exploiteert de uitgestrekste polder van Suriname,&#13;
de Wageningenpolder in Nickerie. De polder is bekend bij deskundigen in de tropische&#13;
landbouw vanwege de geavanceerde automatiseringstechniek en de veredeling van&#13;
rijstvariëteiten (Van Lier, 1971: 308). De waterhuishouding in de polder - van het grootste&#13;
belang bij de rijstteelt - is efficiënt aangepakt met draineer- en irrigatiewerk. Zaaien&#13;
en besproeien met chemicaliën tegen ziekten en onkruid gebeurt met vliegtuigjes; een&#13;
techniek die in 1964 werd ingevoerd (Encyclopedie, 1977: 365). De Stichting heeft de polder nooit verkaveld en aan individuele landbouwers toegewezen.&#13;
Het Wageningenproject werd in 1951 opgezet met Nederlandse ontwikkelingshulp&#13;
en agrarische expertise; de bedoeling was dat vanuit Nederland geëmigreerde landbouwers&#13;
zich in de polder zouden vestigen. Aangezien dit laatste echter niet gebeurde, werden&#13;
er geen individuele gebruiksrechten geformuleerd en werd de Stichting omgezet in&#13;
een staatsonderneming (Morene, 1988: 66).&#13;
Door de toevloed van ontwikkelingsfondsen kende de Stichting nooit dezelfde kredietproblemen&#13;
als andere landbouwers.9 Zij kon dus commerciële risico's nemen zonder dat&#13;
er een faillissement dreigde.&#13;
4.2.2. Het plan-Lelydorp&#13;
Het plan-Lelydorp, bedacht om te worden uitgevoerd in het Paradistrict nabij Paramaribo,&#13;
was nog zo'n ambitieus project uit de jaren vijftig en beoogde een grotere diversiteit aan&#13;
landbouwgewassen dan de rijstmonocultuur in Wageningen.&#13;
Lelydorp werd nooit zo befaamd als Wageningen. Toen het plan daadwerkelijk uitgevoerd&#13;
werd, bleek de bodemkwaliteit bedroevend laag. Daarnaast rezen er moeilijkheden&#13;
om die pachters te vinden die ervaring hadden met de gewassen die de plannenmakers&#13;
wilden laten kweken.&#13;
Het plan stuitte ook op moeilijkheden vanwege de juridische situatie van het gemeenschappelijk&#13;
bezit in Para (Welvaartsfonds, 1955: 74-79). Complexe eigendomsaanspraken&#13;
bleken verbonden te zijn aan (nagenoeg) alle ongebruikte percelen van enige omvang. Na&#13;
de afschaffing van de slavernij waren plantageterreinen door voormalige slaven gemeenschappelijk&#13;
in allodiale eigendom - deze term wordt nog toegelicht - verworven. Generaties&#13;
lang waren die terreinen onverkaveld gebleven; deze situatie zorgde voor een enorm&#13;
aantal potentieel gerechtigden aan wie moeilijk een kavel kon worden toegewezen, omdat&#13;
hun aanspraken maar gedeeltelijk met documenten gestaafd konden worden.10 Zelfs voor&#13;
grond die de status van domeingrond verkregen zou hebben, werden moeilijk te beoordelen&#13;
particuliere-eigendomsaanspraken ingediend.&#13;
De Surinaamse regering aarzelde om de politiek gevoelige kwestie van de verkaveling van&#13;
gemeenschapsgrond aan te pakken. De tijd bracht de oplossing. De bauxietwinning vereiste in&#13;
de jaren zestig een wijziging van het oorspronkelijke plan en de transmigratie van inmiddels&#13;
aangetrokken pachters (Encyclopedie, 1977: 49). Voor de bauxietindustrie, die de juiste exploitatieconcessies&#13;
op zak had, deed de kwestie van de landrechten niet meer terzake.&#13;
4.3. Ideologische motieven&#13;
In februari 1980 nam een groep sergeanten de macht over van de burgerlijke regering,&#13;
waarop militairen in december 1982 een groep van vijftien vooraanstaande burgers vermoordden. Een golf revolutionaire retoriek was in tussentijd over het land gespoeld. Linkse&#13;
groeperingen, die beweerden het (neo)kolonialisme en het imperialisme te bestrijden,&#13;
kondigden regulerende voorschriften aan op het terrein van de economie alsmede maatregelen&#13;
ter stimulering van het oprichten van coöperatieve ondernemingen (Chin en Buddingh',&#13;
1987: 142-143).&#13;
In 1982 werd een landhervorming doorgevoerd door nieuwe regels inzake het recht op&#13;
grond af te kondigen. Artikel 6 lid 5 van het Decreet Uitgifte Domeingrond (SB 1982, 11)&#13;
bepaalt dat aanvragen voor gronduitgifte, ingediend door mensen die verenigd zijn in een&#13;
coöperatie om het land te bewerken of om een onderneming te leiden, met voorrang zullen&#13;
worden behandeld. Tegelijkertijd stelt artikel 5 van het Decreet Beginselen Grondbeleid&#13;
dat kleine landbouwers individueel of in coöperatief verband financiële of andere&#13;
steun kunnen ontvangen. Die steun heeft o.a. betrekking op:&#13;
- kredietverlening en versterking van technische bijstand ;&#13;
- prijsgaranties voor produkten;&#13;
- verzekering van risico's die voortvloeien uit onvoorzienbare en onvoorziene omstandigheden&#13;
als misoogsten, natuurrampen, enz.;&#13;
- verkoopbevordering.&#13;
De Surinaamse regering merkt in de Memorie van Toelichting op dat de nieuwe regels de&#13;
motor kunnen zijn achter collectief beheer en collectieve landbewerking. Tegelijk merkt&#13;
zij op dat zij zich ervan bewust is dat gemeenschappelijke structuren niet algemeen worden&#13;
toegepast in landbouwkringen12 en dat die structuren in een pluriforme samenleving&#13;
als de Surinaamse niet aan burgers kunnen worden opgedrongen. De wetgever kan naar&#13;
haar oordeel alleen maar de omstandigheden scheppen waardoor een goede start voor collectieve&#13;
landbouw mogelijk wordt (Wetgeving 1982: 15,16).&#13;
De voorkeursbehandeling voor coöperaties bij de uitgifte van domeingrond zorgde&#13;
voor een toename van de populariteit van de coöperaties. Overschakeling naar het coöperatieve&#13;
stelsel werd beschouwd als de gemakkelijkste weg om landbouwpercelen te verwerven&#13;
(Morene, 1988: 242-243).&#13;
5. GRONDGEBRUIK MET OF ZONDER GEBRUIKSVOORSCHRIFTEN&#13;
5.7. Eigendom zoals geregeld in het Burgerlijk Wetboek&#13;
Zoals hierboven al opgemerkt is, formuleerde het Burgerlijk Wetboek van 1869 eigendom&#13;
als het meest absolute recht om het vrije genot te hebben van een zaak. Die eigendomsomschrijving&#13;
gaf de gronduitgevende overheid maar weinig gelegenheid om de grondgebruiker,&#13;
als die eenmaal eigendom verworven had, op het door haar gewenste spoor te&#13;
houden. De volgende uitgangspunten speelden een rol: - vrijheid om een zaak vrijelijk te gebruiken (of ongebruikt te laten);&#13;
- vrijheid van vervreemding;&#13;
- geen financiële lasten;&#13;
- onteigening na langdurige procedures en alleen tegen billijke schadevergoeding;&#13;
- geen beperkingen in tijd.&#13;
Eigenaars in de zin van het Burgerlijk Wetboek moeten heel zeldzaam zijn in Suriname.&#13;
Volgens de Surinaamse regering vielen in 1982 niet meer dan 100 kleine kavels onder de&#13;
eigendomsbepalingen van het Wetboek, terwijl daarvan ongeveer 90 in het bezit waren&#13;
van de semi-overheidsonderneming Stichting voor Volkshuisvesting (Wetgeving, 1982:&#13;
14).&#13;
Wanneer men de Nederlandse Antillen met Suriname vergelijkt, dan lopen de reacties&#13;
van de koloniale besturen op de invoering van nieuwe eigendomstitels volgens het Burgerlijk&#13;
Wetboek opmerkelijk uiteen. Op de Antillen werd de invoering van nieuwe titels&#13;
op grond gezien als een signaal voor het vervallen van de oude titels (Encyclopedie, 1985:&#13;
517-518). In Suriname daarentegen zette de regering haar praktijk voort om grond toe te&#13;
wijzen met oude titels als rechtsbasis.13 Zelfs na de invoering van het Wetboek vaardigde&#13;
de regering nieuwe verordeningen uit om de oude titels te moderniseren. Wanneer die&#13;
verordeningen in tegenspraak waren met het Wetboek, werden ze gezien als bijzondere&#13;
verordeningen die voorrang hadden op de algemene regels van het Wetboek. Het Wetboek&#13;
werd alleen toegepast wanneer die bijzondere verordeningen kwesties ongeregeld&#13;
lieten (Quintus Bosz, 1969: 21).14&#13;
5.2. Westindisch eigendom&#13;
W(est) I(ndisch) eigendom is de overkoepelende term voor uitgiften van grond met de&#13;
formulering 'allodiaal eigendom en erfelijk bezit'. Voor een beter begrip van deze formule&#13;
is een korte historische uiteenzetting noodzakelijk.&#13;
In 1621 verkreeg de Westindische Compagnie van de Staten-Generaal een handelsmonopolie&#13;
voor West-Indië. De Compagnie werd bekleed met overheidsgezag en werd er&#13;
ondermeer mee belast nederzettingen te vestigen in onbewoonde gebieden. In de loop der&#13;
tijden gebruikte de Compagnie (en voor Suriname ook haar voorgangster en haar opvolgster)&#13;
verschillende rechtsregimes waarmee grond uitgegeven werd aan Europese landbouwers&#13;
die zich wilden vestigen in de Westindische koloniën, - men sprak over koloniërs -&#13;
op voorwaarden die contractueel werden vastgelegd. Uitgifte van grond in 'allodiaal eigendom&#13;
en erfelijk bezit' werd na enige tijd de norm. Om koloniërs te trekken werden er twee punten benadrukt. De uit te geven grond was&#13;
niet bezwaard met bijzondere feodale leenverplichtingen (allodiaal), terwijl de rechten&#13;
konden overgaan van vader op zoon {erfelijk).15&#13;
Gronduitgiften aan koloniërs werden vastgelegd in zogeheten 'grondbrieven', waarin&#13;
de voorwaarden voor het grondgebruik omschreven waren. De grondbrieven vertoonden&#13;
vaak de nodige overeenkomsten:&#13;
- een verplichting om de grond te gebruiken zoals in de grondbrief omschreven {cultivatieplicht);&#13;
- een verplichting vervoersmogelijkheden rond het toegewezen perceel in stand te hou&#13;
den {communicatieplicht);&#13;
- een recht voor het koloniale bestuur om de grond over te nemen ingeval van vervreemdingsplannen&#13;
van de grondgebruiker;&#13;
- een gemakkelijke manier om te onteigenen;&#13;
- dikwijls een financiële verplichting ten opzichte van het koloniale bestuur als domaniale&#13;
autoriteit {recognitiegeld).&#13;
In de tweede helft van de 18e eeuw werd het stelsel van bestuur door handelscompagnieën&#13;
afgeschaft waarna tijdens de Napoleontische periode een tussenperiode van Brits&#13;
bestuur volgde. Daarna vaardigde de Nederlandse Kroon omwille van de rechtszekerheid&#13;
nieuwe overkoepelende wetgeving uit (Koninklijk Besluit, 20-12-1820, GB 1821, 7), net&#13;
zoals gouverneurs van de compagnieën dat voordien ook al enkele keren hadden gedaan.&#13;
Tot de landhervorming van 1982 werd het WI-eigendom naast andere titels op grond gebruikt&#13;
om grond uit te geven; alleen tijdens de periode 1937-1951 stond de wetgeving&#13;
gronduitgifte in Wl-eigendom niet toe.&#13;
In de periode voorafgaand aan het Burgerlijk Wetboek was een hypotheek op een WIeigendom&#13;
een bekend juridisch verschijnsel (Oostindie, 1989: 425-429). Na 1869 bevestigde&#13;
het Wetboek in zijn hoedanigheid van subsidiaire rechtsbron aangaande Wleigendom&#13;
die situatie door een hypotheek op eigendom uitdrukkelijk mogelijk te maken.&#13;
Niet-nakoming van de verplichtingen zoals die vastgelegd waren in de grondbrief, kon&#13;
leiden tot een ingebrekestelling waarop, zo daarop niet afdoende werd gereageerd, de&#13;
gronduitgifte kon worden beëindigd. Door de verslechtering van de situatie op de wereldmarkt&#13;
voor rietsuiker werden de plantages in de steek gelaten door de eigenaren, of zo die&#13;
afwezig waren, door de beheerders. De archieven met de grondbrieven waren in zeer&#13;
slechte staat zodat de oorspronkelijke eigenaren en hun erfgenamen maar moeilijk konden&#13;
worden opgespoord om hun na ingebrekestelling hun rechten te ontnemen (Quintus Bosz,&#13;
1954: 537). In 1936 werd een speciale procedure ingesteld om 'onbeheerde en kennelijk&#13;
verlaten grond' om te zetten in vrij landsdomein dat opnieuw kon worden uitgegeven (GB&#13;
1936,145). Bij de landhervorming van de jaren tachtig werd de procedure vereenvoudigd&#13;
waarbij procestermijnen ingekort werden (SB 1981,125). 5.3. Erfpacht, grondhuur en andere tijdelijke rechten&#13;
Vele termen zijn in de loop der tijd gebruikt bij de uitgifte van grond voor een bepaalde&#13;
periode: toestemming, gebruik, huur, pacht, erfpacht, enz. Voor de periode na 1869 kan&#13;
men aan die termen vrijwel steeds bijvoeglijke naamwoorden toevoegen die eraan herinneren&#13;
dat zij etiketten zijn voor een andere inhoud dan die in het Burgerlijk Wetboek omschreven&#13;
is.16 Zo vermeldt Quintus Bosz (1954: 246) slechts één uitgifte in erfpacht die&#13;
geheel overeenstemt met het Wetboek.&#13;
De zogenaamde erfpacht leek op het Wl-eigendom in die zin dat zij ten gevolge van de&#13;
subsidiaire rol van het Wetboek werd beschouwd als een recht op grond dat in aanmerking&#13;
kwam voor hypotheekstelling {zakelijk recht). De overige manieren van gronduitgifte&#13;
werden echter beschouwd als methoden om contractuele verhoudingen17 te vestigen&#13;
tussen enerzijds de gronduitgevende instantie - d.w.z. de koloniale staat - en anderzijds&#13;
de rechthebbende burger {persoonlijk recht). In die situatie kon door de grondgebruiker&#13;
geen hypothecair krediet worden verkregen.&#13;
Vanwege dit kredietprobleem stelde de wetgever in 1911 de mogelijkheid in van een&#13;
'landbouwlening onder bedrijfsverband' (GB 1911, 21). Voor een dergelijke lening diende&#13;
de landbouwonderneming tot zekerheid. De crediteur mocht de onderneming overnemen&#13;
wanneer de debiteur zijn financiële verplichtingen niet (meer) nakwam.&#13;
Tot de landhervorming van 1982 gold het principe van 'opklimming in rechten' (Wetgeving,&#13;
1982: 15). Wanneer een landbouwer een perceel grond wilde verwerven dat boven&#13;
een zekere omvang uitkwam, verleende de regering hem bij wijze van proef een recht&#13;
dat beperkt was in tijd en juridische aanspraken. Wanneer de grondgebruiker bewees dat&#13;
hij in de proefperiode succesvol was, kon het bestuur van mening zijn dat de tijd was aangebroken&#13;
voor landrechten als Wl-eigendom of erfpacht (Ramsoedh, 1990: 73-79).&#13;
Tijdens de grote economische depressie van de jaren dertig overwogen Surinaamse districtscommissarissen&#13;
of een vervanging van het pachtstelsel door Wl-eigendom de kleine&#13;
landbouwers zou stimuleren om meer te investeren om zo tot een hogere produktiviteit te&#13;
komen. In 1937 reageerde Kielstra op deze overwegingen met nieuwe regels in de zogenoemde&#13;
Agrarische Verordening. Pachters kregen geen Wl-eigendom maar wel een gunstiger&#13;
rechtspositie die hun meer vrijheid gaf. Gelet op de goede ervaringen terzake in&#13;
Oost-Indië omvatte de liberalisering nieuwe erfpachtvoorzieningen; onder de noemer erfpacht&#13;
werd een landrecht verleend voor een maximumtermijn van 75 jaar. De erfpachtstitel&#13;
werd de belangrijkste grondslag voor gronduitgiften binnen en buiten nederzettingscentra&#13;
(zie 6.1 en 6.2).&#13;
In de gronduitgiftepraktijk bleven de beperkingen op de vrijheid van grondgebruik bestaan.&#13;
De erfpachtbrieven voorzagen in tijdschema's waarbinnen het voorgeschreven&#13;
soort grondgebruik geleidelijk moest worden uitgebreid tot de gehele oppervlakte. Wie&#13;
niet voldeed aan zijn cultivatieplicht kon zijn rechten verliezen (Quintus Bosz, 1954: 251-&#13;
252).&#13;
In 1937 discussieerden het koloniale bestuur en het Surinaamse parlement over de&#13;
(on)vervreemdbaarheid van gehuurde grond. Het bestuur argumenteerde dat het de volle&#13;
controle over de exploitatie van domeingrond moest kunnen uitoefenen. Het stelde dan&#13;
ook voor vervreemding zonder toestemming van de gouverneur te verbieden, terwijl deze de bevoegdheid kreeg speciale voorwaarden op te leggen (Quintus Bosz, 1954: 253). De&#13;
tegenstand van het parlement leidde echter tot vrijheid van vervreemding voor de huurder&#13;
zonder huurbetalingsachterstand.&#13;
Bij de landhervorming van 1982 werd een nieuw recht op grond ingevoerd: grondhuur.&#13;
Huur is volgens de bewoordingen van het Wetboek niets anders dan een contractuele verhouding.&#13;
Volgens de nieuwe wetgeving moet een recht van grondhuur echter bezwaard&#13;
kunnen worden met een hypotheek. De grondhuur van 1982 kan men dan ook identiek&#13;
achten aan de erfpacht van 1937, met dien verstande dat de wetgeving aangevuld is met&#13;
standaardclausules uit de erfpachtbrieven. De praktijk van gronduitgiften voor 40 jaar&#13;
werd wettelijk vastgelegd door de uitdrukkelijke bepaling dat de toekenning van een&#13;
grondhuurrecht voor ten hoogste 40 jaar kon geschieden.&#13;
De wetgever van 1982 is er in tegenstelling tot die van 1937 wél in geslaagd de vervreemdingsvrijheid&#13;
te beperken.18 Artikel 10 van het Decreet Beginselen Grondbeleid bepaalt&#13;
dat grondhuurders zonder toestemming van de Staat geen domeingrond aan derden&#13;
mogen overdragen. De Staat werkt mee aan de overdracht tenzij dat strijdig is met een&#13;
openbaar belang.19 Toestemming wordt verleend op voorwaarde dat een vergoeding&#13;
wordt betaald die gerelateerd is aan de waarde van de kale grond. Waardestijgingen komen&#13;
dus niet uitsluitend ten goede aan de vervreemdende grondhuurder.&#13;
6. VORMEN VAN KOLONIAAL GRONDBELEID&#13;
Voor een ruwe schets van het koloniale grondbeleid moet onderscheid gemaakt worden&#13;
tussen grond in nederzettingscentra en grond buiten dergelijke centra.&#13;
6.1. Nederzettingscentra&#13;
In de tweede helft van de 19e eeuw stelde het bestuur nabij plantages zogenaamde nederzettingscentra&#13;
in. De bedoeling was een symbiose tussen plantages en kleinschalige landbouw&#13;
te bewerkstelligen. De regering trachtte voormalige slaven aan te moedigen om zich&#13;
als landbouwer nabij de plantages te vestigen door aan hun daar kleine percelen grond uit&#13;
te geven. Van de landbouwer werd verwacht dat hij op de hem ter beschikking staande&#13;
grond aan zijn basisbehoeften zou voldoen en dat hij de bestaande infrastructuur zou benutten&#13;
om zijn eigen (bescheiden) opbrengst te vervoeren en op de markt te brengen. Tegelijkertijd&#13;
zou hij naar verwachting zijn inkomen aanvullen door (goedkope) arbeid aan&#13;
te bieden op de plantage (Panday, 1959: 165-167 en Van Lier, 1971: 168).&#13;
Het bleek een illusie om voormalige slaven met het nederzettingenbeleid nabij de plantages&#13;
te houden. Daarom mikten de beleidsmakers naderhand op Hindoestaanse gastarbeiders20&#13;
die hun contractsperiode hadden uitgediend. In ruil voor afstand van hun recht op kosteloze repatriëring konden zij een kleine kavel grond verkrijgen met daar bovenop een&#13;
premie van 100 gulden. Omdat het opgeven van kosteloze repatriëring bezwaarlijk bleek,&#13;
maakte men het mogelijk grond te verwerven zonder van repatriëring af te zien. Tegelijkertijd&#13;
werden de voorwaarden voor de vestiging van geïmmigreerde arbeiders versoepeld&#13;
(Ramsoedh, 1990: 74).&#13;
Vooral met betrekking tot het begin van de 20e eeuw kan men het nederzettingenbeleid&#13;
succesvol noemen als men het enorme immigratiesurplus bekijkt (Panday, 1959: 160).&#13;
Later echter raakte de filosofie achter de nederzettingscentra - het combineren van het&#13;
plantagestelsel met kleinschalige landbouw - achterhaald, toen de wereldmarkt voor rietsuiker&#13;
het produceren op plantages minder en minder aantrekkelijk maakte. Plantages&#13;
werden in de steek gelaten en ondernemende landbouwers vertrokken van de nederzettingscentra&#13;
naar de rijstpolders. Voor degenen die achterbleven, was het overleven belangrijker&#13;
dan het boeken van economische successen.&#13;
Het gevolg van de verminderde economische mogelijkheden van de nederzettingscentra&#13;
was dat de beleidsmakers hun aandacht gingen richten op de buitenplaatsen.&#13;
6.2. Buitenplaatsen&#13;
In de jaren dertig stimuleerde de regering in het westen van Suriname de ontwikkeling&#13;
van de commerciële landbouw. Voor de rijstteelt gaf zij buiten de nederzettingscentra percelen&#13;
van gemiddelde omvang uit in Wl-eigendom. In de moerassige gebieden die geschikt&#13;
waren voor die teelt, stelde zij naar Nederlands model waterschappen in als&#13;
bestuurlijke eenheden die moesten instaan voor drainage en irrigatie (Quintus Bosz, 1954:&#13;
199). Tegelijkertijd ondersteunde zij rijstbouwers met maatregelen met betrekking tot:&#13;
- automatisering van landbouwwerk en rijstpellerij;&#13;
- bevordering van gebruik van rijstvariëteiten en van verbeteringen aan eindprodukten;&#13;
- financiële steun voor onderzoek van buitenlandse markten (Ramsoedh, 1990: 81-82).&#13;
Produktiecijfers illustreren het succes van het beleid dat zich richtte op de rijstteelt van&#13;
gemiddelde omvang (Panday, 1959: 197). Dit succes legde de grondslag voor de groot&#13;
schalige landbouw van de Stichting voor Mechanische Landbouw in de jaren vijftig.&#13;
Het tweeledige karakter van het regeringsbeleid zal hebben bijgedragen aan haar succes.&#13;
Enerzijds kreeg de landbouwer een deugdelijk recht op grond; met dat recht kon hij&#13;
voldoende zekerheid stellen en een hypothecaire lening afsluiten met het oog op langlopende&#13;
investeringen in irrigatie en automatisering. Anderzijds werden er maatregelen genomen&#13;
om landbouwers te kunnen laten concurreren op de internationale markt.&#13;
7. HEDENDAAGSE BELEIDSKEUZEN&#13;
Voordat ik conclusies trek over het verband tussen landrechten en grondgebruik in het heden,&#13;
zal ik een beeld geven van de hedendaagse agrarische sector. De politici die voor de&#13;
agrarische regelgeving verantwoordelijk zijn, zullen immers een helder beeld moeten hebben&#13;
van de verschillende economische posities binnen die sector. Om de posities van&#13;
landbouwers nader toe te lichten schets ik evenals Morene (1988: 266) twee uitersten waarbij ik uiteraard besef dat mengvormen van beide extremen het meest waarschijnlijk&#13;
zullen zijn.&#13;
7.1. Soorten landbouwers&#13;
Het type landbouwer dat ik als eerste noem, is de arbeider-landbouwer. Die kiest in&#13;
hoofdzaak voor een betrekking in de (in)formele sector buiten de landbouw, terwijl hij&#13;
slechts voor een gedeelte van zijn tijd landbouwer is. Hij kweekt verscheidene tamelijk&#13;
arbeidsintensieve gewassen en vruchten om een aanvullend inkomen te verwerven en/of&#13;
om zich in te dekken tegen het risico dat zijn inkomen van buiten de landbouwsector terugloopt.&#13;
Het als tweede te noemen soort landbouwer is de landbouwer-ondernemer. Die drijft&#13;
een landbouwbedrijf met een monocultuur waar maar weinig arbeidskrachten nodig zijn&#13;
omdat het bedrijf sterk gemechaniseerd is en het technologisch aan hoge normen voldoet.&#13;
Het bedrijf hangt in sterke mate af van investeringen in expertise, machines en technologie&#13;
en van grootschalige afzetmogelijkheden. Dit gegeven maakt de agrarische ondernemer&#13;
afhankelijk van tussenhandelaren die de weg weten naar geldschieters en markten.&#13;
Deze handelaren kunnen de kloof overbruggen tussen de landbouwondernemer en zijn behoeften.&#13;
21 De landbouwondernemer staat dan ook niet afkerig tegenover samenwerking&#13;
met de tussenhandel. Mogelijkerwijze probeert hij daarbij zo thuis te raken in de handelswereld&#13;
dat hij zelf ook lucratieve handelsactiviteiten kan gaan ontwikkelen.&#13;
Beide genoemde typen grondgebruikers zijn economisch rationeel handelende wezens.&#13;
Er is geen reden om aan te nemen dat zij alleen uit culturele of ideologische overwegingen&#13;
warm zullen lopen voor landbouwdorpen of coöperaties. Dergelijke instituties zullen&#13;
zich dus moeten bewijzen als brengers van economisch profijt.&#13;
7.2. Wettelijke instrumenten voor de arbeider-landbouwer&#13;
De arbeider-landbouwer lijkt gemakkelijk geholpen te kunnen worden met wettelijke instrumenten.&#13;
Zodra er immers grond aan hem uitgegeven wordt, kan hij beginnen allerhande&#13;
produkten te verbouwen. Het soort gronduitgifte speelt niet zo'n grote rol, aangezien&#13;
hij geen behoefte heeft aan omvangrijke kredieten waarvoor hij hypothecaire zekerheid&#13;
moet stellen. Bescheiden investeringen financiert hij uit inkomsten van buiten de landbouwsector.&#13;
Naast voortvarendheid bij gronduitgiften heeft de arbeider-landbouwer door deregulering&#13;
te bewerkstelligen kleine-marktfaciliteiten nodig. Als hij met zijn gezin zijn produkten&#13;
bijvoorbeeld op plaatselijke zondagsmarkten kan verkopen, dan heeft hij zijn&#13;
afzetkanalen gevonden.&#13;
Een probleem is dat de arbeider-landbouwer landbouwgrond nodig heeft die in de&#13;
buurt ligt van zijn (in)formele bezigheden in de stad. Die grond is echter wel geld waard&#13;
omdat zij geschikt is voor stedelijke bebouwing. Het zou daarom niet verwonderlijk zijn&#13;
wanneer gronduitgevende autoriteiten speculanten met sterke bindingen in politieke kringen sneller van dienst zouden zijn dan arbeider-landbouwers. Laten we niettemin aannemen&#13;
dat de landbouwer toch vlot aan grond geholpen wordt. In dat geval is er een reële&#13;
kans dat hij om een aanvullend inkomen te verwerven gemakkelijke speculatie zal verkiezen&#13;
boven moeizame handenarbeid.&#13;
De cruciale factor is de politieke wil om speculatie te bestrijden. De Surinaamse wetgever&#13;
van 1982 lijkt ook die mening toegedaan te zijn wanneer hij in verband met 'speculatie&#13;
en wijziging van voorgeschreven gebruik' spreekt over 'wantoestanden'; hij ziet ook&#13;
dat een 'falende controle van overheidswege' de misstanden in de hand werkt (Wetgeving,&#13;
1982: 15, 49). Optreden tegen niet-cultiverende speculanten was voor 1982 echter&#13;
net zo goed mogelijk als daarna, zodat het plakken van een nieuw grondhuuretiket op de&#13;
vertrouwde erfpachtstitel van Kielstra niet de kern van het probleem geraakt heeft.&#13;
7.3. Wettelijke instrumenten voor de landbouwer-ondernemer&#13;
Voor de landbouwer-ondernemer is voldoende land beschikbaar (Wetgeving, 1982: 17).&#13;
Zijn landbouwpercelen liggen niet noodzakelijkerwijze in bouwzones zodat het probleem&#13;
van speculatie in zijn geval niet meespeelt.&#13;
De ondernemer moet zijn produkten in hoeveelheden verkopen. Voor hem zijn de officiële&#13;
binnenlandse markt, hoewel die beperkt is, en vooral de buitenlandse markt van belang.&#13;
De regering kan de binnenlandse landbouwmarkt voor Surinaamse landbouwers reserveren&#13;
door tolmuren te creëren om zo de import van buitenlandse produkten uit te schakelen.&#13;
22 Tegelijkertijd kan zij hoge prijzen voorschrijven voor landbouwprodukten van&#13;
eigen bodem. De stedelijke consument wordt dan gedwongen om bijvoorbeeld voorheen&#13;
relatief goedkope buitenlandse tarwebloem te vervangen door prijzige rijst uit eigen land.&#13;
Voor een regering die populair wil zijn, is een dergelijk beleid niet aan te raden (Kool,&#13;
1964: 121). Zelfs in dictatoriale tijden waagden de aan de macht zijnde militairen het niet&#13;
voor de landbouwers gunstige prijzen op te leggen, omdat zij de invloedrijke stedelijke&#13;
handelaren niet voor het hoofd wilden stoten (Morene, 1988: 270).&#13;
Om op buitenlandse markten door te dringen moet de Surinaamse landbouwer de internationale&#13;
concurrentie een stap voor zijn, terwijl het vervolgens heel wat inspanning&#13;
vraagt die positie te behouden. De Wageningenpolder heeft bewezen dat Surinaamse rijstproducenten&#13;
dankzij bijstand van overheidswege en ontwikkelingsgelden buitenlandse&#13;
markten konden veroveren. Naderhand waren Surinaamse politici er echter op uit eigen&#13;
voordeel te halen uit de rijstsector, in plaats van erin te investeren.23&#13;
Voor een landbouwer-ondernemer met slechte marktvooruitzichten is het moeilijk&#13;
langlopend krediet te verkrijgen. Mogelijke crediteuren houden zich afzijdig, zelfs wanneer&#13;
de landbouwer in termen van het Burgerlijk Wetboek eigenaar is van een prachtige&#13;
polder die hij tot zekerheid stelt. Alleen een polder die in de Surinaamse situatie rendabel&#13;
kan worden gemaakt, heeft werkelijke marktwaarde. 8. SLOTBESCHOUWINGEN&#13;
8.1. Landrechten als beleidsinstrument&#13;
Het Surinaamse recht inzake grond kan een nuttig instrument zijn voor agrarische ontwikkeling,&#13;
want het kan voor de landbouwer die plannen maakt voor de toekomst, een steun&#13;
in de rug zijn. Dat recht wint nog aan belang wanneer de overheid het gebruikt om de&#13;
landbouwer ertoe te brengen de meest profijtelijke gewassen te telen, de geschiktste machines&#13;
in te zetten, op de juiste markten te penetreren, enz. Een overheid die functioneert&#13;
als een researchinstituut voor de landbouwers, kan zorgen voor een voorsprong op internationale&#13;
concurrenten die moeten terugvallen op een minder behulpzame overheid.&#13;
Een ernstige hinderpaal voor investeringen is landbouwwetgeving die onsamenhangend&#13;
en selectief wordt toegepast. Die wetgeving dwingt de landbouwer uit te pluizen&#13;
welke managementfouten zorgen voor een gebrek aan samenhang en welke persoonlijkeof&#13;
groepsbelangen binnen de politieke arena een selectieve wetstoepassing veroorzaken.&#13;
Dat speurwerk kan hem tot de conclusie brengen dat inspanningen om de overheidsmachinerie&#13;
te smeren die vooraf zouden moeten gaan aan zijn eigenlijke investeringen, buiten&#13;
zijn vermogen liggen.&#13;
De wijze van politiek bedrijven in het hedendaagse Suriname verontrust potentiële investeerders.&#13;
In de huidige politieke situatie moeten dan ook landrechten worden verkozen&#13;
die zo weinig mogelijk bemoeienis van politieke zijde vereisen.&#13;
8.2. Vooruitzichten voor collectieve structuren&#13;
De hedendaagse Surinaamse landbouwer - om het even hoe groot zijn landbouwareaal is&#13;
- denkt economisch. Het ziet er niet naar uit dat hij uit culturele of ideologische overwegingen&#13;
zal aansluiten bij collectieve structuren. Aangezien hij meer utilitaire dan ideologische&#13;
redenen heeft voor het lidmaatschap van een coöperatie, houden vooruitzichten voor&#13;
een opbloei van het coöperatiewezen verband met twee kwesties:&#13;
- Zal het beleid van preferentiële gronduitgifte aan coöperaties onaangetast blijven wan&#13;
neer politici door niet-coöperatief opererende politieke vrienden onder druk gezet worden&#13;
ter verkrijging van een voorkeursbehandeling?&#13;
- Zal de Nederlandse ontwikkelingshulp worden gericht op bijkomende voordelen van&#13;
het lidmaatschap van een coöperatie in termen van kredieten, verzekeringen, en door&#13;
de wereldmarkt gedicteerde initiatieven voor innovatie?&#13;
8.3. Beleidsaanbevelingen&#13;
Keuzen inzake het grondbeleid zouden op verschillende wijze moeten worden bekeken&#13;
naar gelang het gaat om landbouw binnen of buiten bouwzones. In bouwzones is het verwerven van kredieten voor (langlopende) investeringen van&#13;
minder belang dan de bestrijding van speculatie. Een kortlopend recht voor de landbouwer&#13;
plus de verplichting gewassen van zijn keuze te verbouwen moet voldoen aan de vereisten&#13;
van de kleinschalige landbouw. Hoe dat recht heet (erfpacht of grondhuur), is van&#13;
ondergeschikt belang. Essentieel is wel dat de toekenning van landrechten en de controle&#13;
op de naleving van cultivatieverplichtingen daadwerkelijk plaatsvinden en dat de betrokken&#13;
autoriteiten vriend en vijand gelijk behandelen.&#13;
Buiten bouwzones lijkt de vervanging van Wl-eigendom door Wetboekeigendom gewenst.&#13;
Wl-eigendom is een antiek fenomeen. Een landbouwer kan redelijkerwijze niet&#13;
worden belast met onderzoek in historische juridische archieven om zeker te zijn van zijn&#13;
rechten. Daarnaast heeft de cultivatieplicht buiten bouwzones haar betekenis verloren. Het&#13;
is zinloos de verbouw van een bepaald soort gewas af te dwingen als daarvoor geen markt&#13;
(meer) is. Een terzake deskundige overheid doet er beter aan haar landbouwers in een&#13;
gunstige concurrentiepositie te brengen voor produkten waarvoor wèl afnemers te vinden&#13;
zijn.&#13;
LITERATUUR&#13;
Adhin, J.H. 1961, Development Planning in Surinam in Historical Perspective [diss. Groningen],&#13;
Utrecht: H.J. Smits.&#13;
Breman, J. 1987, Het dorp in Azië als koloniale schijngestalte, Amsterdam: Centre for&#13;
Asian Studies.&#13;
Chin, H.E. en Buddingh', H. 1987, Surinam - Politics, Economics and Society, Londen&#13;
and New York: Frances Pinter.&#13;
Eist, D.H. van der 1970, The Bush Negro tribes of Surinam, South America: a synthesis,&#13;
Evanston, Illinois: dissertation Northwestern University.&#13;
Encyclopedie 1977, Encyclopedie van Suriname! red. C.F.A. Bruijning e.a.., Amsterdam:&#13;
Elsevier.&#13;
Encyclopedie 1985, Encyclopedie van de Nederlandse Antillen! red. J. Ph. de Palm, 2e&#13;
druk, Zutphen: Walburg Pers.&#13;
Gaay Fortman, de B. 1981, You cannot develop by Act of Parliament, Paper symposium&#13;
Law and Development, Leiden: Foreign Office of the Univerisity.&#13;
Grol, G.J. van 1934, 1942, De Grondpolitiek in het West-Indisch Domein der Generaliteit&#13;
- Deel I en Deel II, Amsterdam: Emmering [reprint].&#13;
Heilbronn, W. 1982, Kleine boeren in de schaduw van de plantages - De politieke economie&#13;
van de na-slavernij periode in Suriname, Dissertatie Universiteit van Amsterdam.&#13;
Kanhai, I. and J. Nelson, eds. 1993, Strijd om grond in Suriname - verkenning van het&#13;
probleem van de grondenrechten van Indianen en Bosnegers, Paramaribo: S.n..&#13;
Kalshoven, G. 1977, Patronen van communicatie en hun organisatorisch verband [diss.&#13;
Wageningen], Wageningen: Centrum voor Landbouwpublikaties. Kielstra, J.C. 1946,&#13;
Application of Netherlands Indies Agrarian Principles to Surinam (Netherlands&#13;
Guiana), Caribbean Land Tenure Symposium'red. Marshall Harris, Washington D.C.:&#13;
Caribbean Commission, 335-355.&#13;
Kloos 1971, The Maroni River Caribs of Surinam [diss. Amsterdam], Assen: Van Gorcum. Köbben, A.J.F. 1964, Van primitieven tot medeburgers, Assen: Van Gorcum &amp; Co. Kool,&#13;
R. 1964, Agricultural planning in Surinam 1950-1960 - An evaluation, Wagenin-gen: H.&#13;
Veenman &amp; Zoonen.&#13;
Lier, R. van 1971, Samenleving in een grensgebied - Een sociaal-historische studie van&#13;
Suriname, Deventer: Van Loghum Slaterus.&#13;
Moerland, J. 1984, Suriname - Landendocumentatie, Amsterdam: Royal Institute for the&#13;
Tropics.&#13;
Morene, J. 1988, Surinaamse kleine landbouw en landbouwbeleid een structurele analyse,&#13;
dissertatie Nijmegen.&#13;
Munneke, H.F. 1991a, Surinaamse kerstcoup en grondwettelijk recht op staatsgreep, Internationale&#13;
Spectator, 45-3, March, 164 - 169.&#13;
Munneke, H.F. 1991b, Customary Law and National Legal System in the Dutch speaking&#13;
Caribbean with Special Reference to Surinam, European Review ofLatin American Studies,&#13;
51, December 1991, 91 - 99.&#13;
Ooft, CD. 1972, De ontwikkeling van het constitutionele recht van Suriname [diss. Leiden],&#13;
Assen: Van Gorcum.&#13;
Oostindie, G.J. 1989, Roosenburg en Mon Bijou, Twee Surinaamse plantages, 1720 -&#13;
1879 [diss. Utrecht], Dordrecht: Foris Publications.&#13;
Panday, R.M.N. 1959, Agriculture in Surinam 1650-1950 - An enquiry into the causes of&#13;
its decline [diss. Universiteit van Amsterdam], Amsterdam: H.J. Paris. Politieke&#13;
contracten met de bosnegers in Suriname 1916, Politieke contracten met de bosnegers&#13;
in Suriname, Leiden: Bijdragen Taal-, Land-, en Volkenkunde [deel 71]. Prins, 1952,&#13;
Vragen inzake bosneger volksrecht, West-Indische Gids, 33, 53-76. Quintus Bosz, A.J.A.&#13;
1954, Drie eeuwen grondpolitiek in Suriname - Een historische studie van de&#13;
achtergrond en de ontwikkeling van de Surinaamse rechten op grond [diss. Groningen],&#13;
Assen: Van Gorcum.&#13;
Quintus Bosz, A.J.A. 1965, De rechten van de bosnegers op de ontruimde gronden in het&#13;
stuwmeergebied, Surinaams Juristenblad, no.5, 14-21.&#13;
Quintus Bosz, A.J.A. 1969, De weg tot de invoering van de nieuwe wetgeving in 1869 en&#13;
de overgang van het oude naar het nieuwe burgerlijke recht, Een eeuw Surinaamse Codificatie/&#13;
ed. Z.H. Carpentier Alting e.o., Paramaribo: Surinaamse Juristen Vereniging.&#13;
Quintus Bosz, A.J.A. 1981, De toepassing van het uit Indonesië geïmporteerde desa-model&#13;
in Suriname, Surinaams Juristenblad, 536-545.&#13;
Ramsoedh, H.K. 1990, Suriname 1933-1944 - Koloniale politiek en beleid onder Gouverneur&#13;
Kielstra [diss. Utrecht], Delft: Eburon.&#13;
Rhee, C.H. van 1991, Particuliere landerijen in Indonesië en het zogenaamde erfpachtsrecht&#13;
(1836-1912), Ars Aequi, jrg.40 nr.11 (nov), 973-983.&#13;
Smith, L.G. 1974, The plural society in the British West Indies [reprint collected papers],&#13;
Berkeley etc: University of California Press.&#13;
Speekman, J.D. 1965, Marriage and kinship among the Indians of Surinam, Assen: Van&#13;
Gorcum.&#13;
Thoden van Velzen, H.U.E. 1966, Politieke beheersing in de Djuka maatschappij; een&#13;
studie van een onvolledig machtsoverwicht (2 delen), dissertatie Universiteit van Amsterdam.&#13;
Verschuuren, S. 1987, Suriname - Geschiedenis in hoofdlijnen, Utrecht: Hes Publishers.&#13;
Waal Malefijt de, 1963, The Javanese of Surinam, Assen: Van Gorcum. Welvaartsfonds Suriname 1955, Eindverslag tevens verslag over het jaar 1954, Paramaribo:&#13;
Gouvernementspublicatie.&#13;
Wengen, G.D. van 1972, De Javanen in de Surinaamse samenleving, Leiden: mimeo.&#13;
Wetgeving 1982, Wetgeving betreffende de landhervorming van 1982 [Wetteksten met&#13;
betrekking tot de landhervorming van 1982 met bijbehorende Memories van Toelichting],&#13;
Paramaribo: Staatsblad (speciale uitgave). </content><legacyfootnotes>1. Voor algemene informatie over Suriname verwijs ik naar Chin and Buddingh' (1987), Moerland (1984) en&#13;
Verschuuren(1987).&#13;
2. Dat cijfer is misschien niet correct, want in het afgelopen decennium zorgde een burgeroorlog in het bin&#13;
nenland voor een toevloed van Surinaamse binnenlandbewoners in Frans Guyana.&#13;
3. De Nederlanders noemden die slaven 'Bosnegers'.&#13;
4. Volgens De Gaay Fortman (1981) kan het recht als de grondslag voor ontwikkeling worden gezien in het&#13;
licht van vier macro-economische modellen. Als we die modellen op grond als een produktiegoed toepassen,&#13;
kunnen we onderscheid maken tussen:&#13;
1. onbeperkte volledige eigendom van de grond;&#13;
2. regulering van landbouwprijzen;&#13;
3. regulering van grondgebruik;&#13;
4. exploitatie van grond door de staat&#13;
In het 19e eeuwse Nederland was het rechtsstelsel toegespitst op model 1 dat de ideeën van het economisch&#13;
liberalisme belichaamde. In het hedendaagse Nederland wordt regulering van landbouwprijzen algemeen&#13;
aanvaard als een gevolg van het EU-lidmaatschap, zodat model 2 in beeld komt. Het Surinaamse&#13;
recht inzake grond moet worden gekoppeld aan model 3.&#13;
5. De afkorting van het blad waarin de wetgeving gepubliceerd wordt, is voor de onafhankelijkheid GB&#13;
(Gouvernementsblad). Na 1975 wordt die afkorting SB (Staatsblad).&#13;
6. Bij de onafhankelijkheid in 1975 ging de Minister van Justitie zover te beweren dat het begrip traditionele&#13;
rechten elke zin had verloren: onder de Surinaamse grondwet zouden de binnenlandbewoners immers dezelfde&#13;
rechten genieten als de overige burgers (Munneke, 1991b: 94).&#13;
7. Daartegenover worden in Kanhai en Nelson, eds. (1993) de traditionele rechten in Suriname door de Amsterdamse&#13;
rechtssocioloog Hoekema in een internationaal kader geplaatst Ook in andere landen wordt gestreden&#13;
voor meer waardering voor de rechten van inheemse volken.&#13;
8. Volgens De Waal Malafijt (1963) neemt 'rukun' een centrale plaats in in de Surinaams-Javaanse cultuur.&#13;
Het begrip dient te worden verstaan in termen van harmonie met de samenleving en sociaal evenwicht&#13;
Ondanks politieke tegenstand drukte Kielstra diverse hervormingen in de Surinaamse wetgeving door; alleen&#13;
met betrekking tot het huwelijksrecht heeft hij zijn plannen niet gerealiseerd. Ramsoedh (1991, 1,2)&#13;
geeft een overzicht van diverse morele beoordelingen van Kielstra. In het spoor van Ooft (1972: 125-133)&#13;
beschrijft hij diverse botsingen tussen Kielstra en het Surinaamse parlement Terloops onderstreept hij dat&#13;
het verzet tegen Kielstra uitging van kleine elitaire groepen die vreesden dat hun belangen zouden worden&#13;
ondergraven (1991: 133-150).&#13;
9. In de periode 1956-1960 werd elk boekjaar afgesloten met een tekort. De Nederlandse regering vulde de&#13;
tekorten aan (Kool, 1964: 113). In 1961 waarschuwde de Surinaamse planningsdeskundige Adhin (1961:&#13;
141, 142) Nederland de subsidiëring van de Stichting niet stop te zetten omdat de subsidies een gunstige&#13;
invloed zouden uitoefenen op het investeringsklimaat&#13;
10. Publikaties over de huidige situatie zijn moeilijk te vinden. In 1982 reageerde de Nederlandse regering op&#13;
de schending van mensenrechten door niet langer ontwikkelingshulp aan Suriname te verstrekken. Daarop&#13;
klaagden rijsttelers in kranten erover dat zij de geautomatiseerde teelt onmogelijk zouden kunnen volhouden&#13;
bij gebrek aan buitenlandse valuta. Smith (1974: 221-261) beschrijft een vergelijkbare situatie op het&#13;
Caraïbische eiland Grenada.&#13;
11. Het Surinaamse Departement voor Landbouwvoorlichting zit gevangen in een vicieuze cirkel van oorzaak&#13;
en gevolg. Meestal kampt het met een tekort aan fondsen om de landbouwers tot hervormingen te brengen.&#13;
Wanneer het er toch in slaagt de landbouwers te bereiken, kan het hen niet tot investeringen brengen&#13;
wanneer de kredietfaciliteiten buiten hun bereik liggen (Kalshoven, 1977: 124).&#13;
12. In de jaren zeventig werden er meer krediet- dan marktcoöperaties in het leven geroepen. De laatstgenoemde&#13;
moeten concurreren met handelaars in landbouwprodukten die erop uit zijn de solidariteit binnen&#13;
de coöperatie uiteen te laten vallen. Zij kunnen dit bereiken door individuen hogere prijzen te bieden dan&#13;
de overkoepelende coöperatie (Morene, 1988: 194-195).&#13;
Overigens gaan zowel krediet- als marktcoöperaties gebukt onder ervaringen van financieel wanbeheer&#13;
(Morene, 1988:195).&#13;
13. Volgens het Burgerlijk Wetboek worden eigendom en andere zakelijke rechten op grond overgedragen&#13;
door overschrijving van de notariële akte in het daarvoor bestemde register. Ongelukkig genoeg wordt een&#13;
uitzondering gemaakt voor de Staat Voor de overdracht van eigendom door de Staat is dus geen akte ver&#13;
eist (artikel 670 lid 2 Burgerlijk Wetboek). Wanneer een akte ontbreekt valt moeilijk na te gaan of beheer&#13;
ders van het koloniaal domein in het verleden de bedoeling gehad hebben eigendom op Wetboek-condities&#13;
of eigendom die was onderworpen aan speciale bepalingen, over te dragen.&#13;
14. In de Surinaamse context dienen juridische termen als eigendom, pacht, huur of gebruiksrecht te worden&#13;
beschouwd als etiketten. Zij kunnen een inhoud dekken als bepaald door het Wetboek; meestal stemmen&#13;
zij echter overeen met structuren die hun basis hebben in bijzondere verordeningen, waarbij alleen maar&#13;
een subsidiaire rol weggelegd is voor het Wetboek (zie artikel 11 lid 2 van het Decreet Beginselen Grond&#13;
beleid).&#13;
15. Van Grol (1934, 1942) benadrukte de middeleeuwse herkomst van de juridische terminologie van de&#13;
Compagnie. Later vestigde Quintus Bosz (1954) de aandacht op het pragmatische gebruik van die terminologie&#13;
om een grondbeleid te voeren dat paste in de Westindische context.&#13;
16. Zie voor gelijksoortige situaties in Nederlands Oost-Indië: Van Rhee (1991).&#13;
17. Quintus Bosz (1954: 187-259) vermeldt: pacht, huur en gebruik.&#13;
18. In 1982 was er sprake van een militaire dictatuur met een buiten werking gesteld parlement. Een herhaling&#13;
van de gebeurtenissen van 1937 was dan ook uitgesloten.&#13;
19. Ingevolge artikel 28 lid 1 van het Decreet Uitgifte Domeingrond mag geen toestemming verleend worden&#13;
binnen twee jaar na verwerving van de grondhuur.&#13;
20. Sneller dan de Engelse en Franse bestuurders in West-Indië hadden de Nederlandse begrepen dat de af&#13;
schaffing van de slavernij gevolgd diende te worden door maatregelen om slaven te vervangen door gast&#13;
arbeiders (Panday, 1959: 136-137).&#13;
21. Handelaren kunnen dure landbouwmachines leasen; zij kunnen kortlopende kredieten verstrekken in de&#13;
vorm van vooruitbetalingen; enz.&#13;
22. De speelruimte van de Surinaamse overheid om zelf met douanetarieven een eigen handelspolitiek te voeren&#13;
komt op het spel te staan wanneer Suriname, zoals in de bedoeling ligt, toetreedt tot de Caraïbische&#13;
handelsorganisatie CARICOM. De bij deze organisatie aangesloten landen kennen onderling geen douanetarieven&#13;
en hanteren een gemeenschappelijk tarief voor importen afkomstig uit derde landen (douane&#13;
unie).&#13;
23. Buitenlandse valuta werden gebruikt voor consumptiegoederen in plaats van voor het onderhoud van dure&#13;
machines. De term desinvestering is hier niet misplaatst.&#13;
24. Op kerstavond 1990 beleefde Suriname zijn tweede militaire staatsgreep (Munneke, 1991a). In 1991 werden&#13;
verkiezingen gehouden, waarna burgers weer aan de macht kwamen. Om de democratie te versterken&#13;
besloot Nederland zijn hulp aan Suriname weer te hervatten. In 1992 sloot Nederland met Suriname een&#13;
Raamverdrag in het kader van de financiële, economische en ontwikkelingssamenwerking.&#13;
</legacyfootnotes><footnotes><footnote/></footnotes><auteurs>Mr. H.F. Munneke</auteurs><published>1995-08-01 00:00:00</published><modified>1994-09-28 00:00:00</modified><editiondate>1995-08-01</editiondate><htmlpath>https://denhollander.info/artikel/6030</htmlpath></article>
</articles></edition>