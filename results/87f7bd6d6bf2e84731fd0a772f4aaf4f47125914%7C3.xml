<edition><articles><article><jaar>2010</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/2010</searchword><id>8459</id><udhid>UDH:TvAR/8459</udhid><titel>VERZOEKER/HOOGHEEMRAADSCHAP HOLLANDS NOORDERKWARTIER (TvAR 2010/5568)</titel><searchwords><searchword>TvAR 4/2010</searchword><searchword>TvAR 2010/5568</searchword><searchword>UDH:TvAR/8459</searchword></searchwords><attachments><attachment><name>TvAR2010_04_07_rechtsrpaak_5568.pdf</name><extention>pdf</extention><url>https://denhollander.info/download/7569/ci</url></attachment></attachments><inleiding>Erfpacht. Overdracht erfpachtrecht. Weigering toestemming overdracht. Vervangende rechter­lijke machtiging.&#13;
[Burgerlijk Wetboek, art. 5:91]&#13;
Verzoek tot vervangende rechterlijke machtiging tot over­dracht erfpachtrecht op de voet van art. 5:91 lid 4 BW. De rechter die moet beslissen op een verzoek als bedoeld in art. 5:91 lid 4 BW, dient te onderzoeken of de eigenaar de ver­eiste toestemming zonder redelijke gronden weigert. Dat brengt mee dat hij, in een geval waarin de eigenaar een voorwaarde aan zijn toestemming verbindt, moet onder­zoeken of die voorwaarde redelijk is. Als hij tot het oordeel komt dat die voorwaarde niet redelijk is, kan hij de gevraag­de vervangende machtiging verlenen, onvoorwaardelijk dan wel onder voorwaarden die hij wel redelijk acht. In het in r.o. 3.17 neergelegde oordeel van het hof dat de door het Hoogheemraadschap gestelde voorwaarde in strijd is met het goederenrechtelijke karakter van het erfpachtrecht ligt besloten dat die voorwaarde onredelijk is. Het hof had het verzoek van [verzoeker] dan ook kunnen toewijzen, onvoor­waardelijk dan wel onder voorwaarden die het hof redelijk achtte. De omstandigheid dat [verzoeker] toestemming voor ongewijzigde overdracht verzocht stond daaraan niet in de weg.Algemene erfpachtvoorwaarden van het onderhavige waterschap geen ‘recht’ in de zin van art. 79 RO.&#13;
</inleiding><content>1. Het geding in feitelijke instanties&#13;
Met een op 19 mei 2006 ter griffie van de rechtbank Amster­dam ingediend verzoekschrift heeft [verzoeker] zich gewend tot de kantonrechter aldaar en verzocht, kort gezegd, hem - voor zover vereist - te machtigen tot overdracht van het erf­pachtrecht op het perceel plaatselijk bekend [a-straat 1] te [plaats].&#13;
Het Hoogheemraadschap heeft het verzoek bestreden.&#13;
De kantonrechter heeft bij beschikking van 30 augus­tus 2006 het verzoek afgewezen. Tegen deze beschikking heeft [verzoeker] hoger beroep ingesteld bij het gerechts­hof te Amsterdam. [Verzoeker] heeft in hoger beroep zijn verzoek gewijzigd en aldus verzocht hem, voorzover ver­eist, te machtigen tot ongewijzigde overdracht van zijn erf­pachtsrecht. Bij beschikking van 7 juni 2007 heeft het hof de beschikking waarvan beroep bekrachtigd en het verzoek, voorzover in hoger beroep gewijzigd, afgewezen. De be­schikking van het hof is aan deze beschikking gehecht.&#13;
2. Het geding in cassatie&#13;
Tegen de beschikking van het hof heeft [verzoeker] beroep in cassatie ingesteld. Het cassatierekest is aan deze beschik­king gehecht en maakt daarvan deel uit.&#13;
Het Hoogheemraadschap heeft een verweerschrift inge­diend, waarin het zich ten aanzien van middelonderdeel 3.1 heeft gerefereerd aan het oordeel van de Hoge Raad; voor het overige heeft het Hoogheemraadschap verzocht het be­roep te verwerpen.&#13;
[Verzoeker] heeft, na daartoe op zijn verzoek in de gelegen­heid te zijn gesteld, de zaak nader schriftelijk toegelicht.&#13;
De conclusie van de plaatsvervangend Procureur-Generaal strekt tot vernietiging van de bestreden beschikking en tot verwijzing ter verdere behandeling en beslissing.&#13;
3. Beoordeling van de middelen&#13;
3.1 In cassatie kan van het volgende worden uitgegaan.&#13;
(i) [Verzoeker] is erfpachter van een perceel, kadastraal be­kend als gemeente Amsterdam, sectie [A], nummer [001], groot negenennegentig centiare, plaatselijk bekend als [a-straat 1] te [plaats], waarvan het Hoogheemraadschap ei­genaar is. Het erfpachtrecht is bij akte van 13 november 1991 aan [verzoeker] uitgegeven voor een periode van der­tig jaar ingaande 1 januari 1991 en eindigende op 31 decem­ber 2020.&#13;
(ii) Op de erfpachtovereenkomst zijn van toepassing de ‘Al­gemene voorwaarden voor de uitgifte in erfpacht van grond door het waterschap De Waterlanden’ (hierna: de AV 1982), vastgesteld bij besluit van 17 december 1982 van het college van hoofdingelanden van het waterschap De Waterlanden, de rechtsvoorganger van het Hoogheemraadschap.&#13;
(iii) Art. 3 van de AV 1982 luidt, voor zover hier van belang:&#13;
“Hoogte canon&#13;
1. De uitgifte in erfpacht geschiedt tegen een canon van f 1,80 per m² / jaar voor de tijd van 30 achtereenvolgende ja­ren, waarvan het eerste jaar aanvangt op 1 januari van het jaar waarin het recht van erfpacht wordt verleend.&#13;
2. De canon wordt telkenmale na verloop van een termijn van 5 jaar aangepast, met dien verstande dat de eerste ter­mijn vervalt vijf jaar na 1 januari van het kalenderjaar waar­in het recht van erfpacht is gevestigd en vervolgens na ver­loop van een termijn van 5 jaar.&#13;
3. De herziening vindt plaats door middel van een koppeling aan het jaartotaal prijsindexeringscijfer van de gezinscon­sumptie. Onder het prijsindexcijfer van de gezinsconsumptie wordt verstaan ...”&#13;
(iv) Art. 9 van de AV 1982 luidt, voor zover hier van belang, als volgt:&#13;
“Splitsing, vervreemding e.d. van de grond of erfpachtsrecht&#13;
1. De erfpachter is niet bevoegd zonder voorafgaande me­dedeling en verkregen goedkeuring van het dagelijks be­stuur de in erfpacht uitgegeven grond te splitsen of het erf­pachtsrecht op een gedeelte van de grond te vervreemden. Aan deze goedkeuring kan het dagelijks bestuur voorwaar­den verbinden. Ook de regeling van de rechten en verplich­tingen, zowel van de oude als van de nieuwe erfpachter, be­hoeft de goedkeuring van het dagelijks bestuur.&#13;
2. Gelijke goedkeuring als in het voorgaande lid bedoeld is vereist bij algehele overdracht van het erfpachtsrecht, als­mede bij scheiding en deling daarvan tussen de gezamenlij­ke rechthebbenden.&#13;
3. Tegelijk met het indienen van een aanvraag om goedkeu­ring als in eerste en tweede lid bedoeld, dient de aanvrager aan het waterschap te voldoen een legesbedrag ter tegemoet­koming in de door het waterschap voor de behandeling van die aanvraag te maken kosten.&#13;
(...)”&#13;
(v) Art. 20 lid 2 van de AV 1982 luidt:&#13;
“Indien en voor zover het algemeen bestuur besluit tot wij­ziging van deze voorwaarden gaat de wijziging telkenmale in op de dag, waarop een nieuw erfpachtstijdvak na zulk een besluit aanvangt.”&#13;
(vi) Bij brief van 25 januari 1994 heeft het waterschap De Waterlanden aan alle erfpachters, onder wie [verzoeker], medegedeeld:&#13;
“Graag willen wij u als erfpachter/opstalhouder van grond van Waterschap De Waterlanden over het volgende informe­ren. Op voorhand willen wij er echter op wijzen dat onder­staande informatie met name van groot belang is voor erf­pachters van wie de erfpachtsovereenkomst uiterlijk in 2003 afloopt.&#13;
In januari 1992 is het Nieuw Burgerlijk Wetboek (=NBW) in werking getreden. Daarin zijn bepalingen opgenomen die een aantal wijzigingen inhouden voor het erfpachtsrecht.5568 Rechtspraak Tijdschrift voor Agr arisch Rech tNr. 4 - april 2010 168 &#13;
Het waterschap heeft haar erfpachtsvoorwaarden aan dit NBW aangepast.&#13;
(...)&#13;
Voorts heeft het waterschap besloten bij de uitgifte in erf­pacht (dus niet bij de overdracht van een doorlopend erf­pachtsrecht) uit te gaan van een nieuwe wijze van het bere­kenen van de erfpachtscanon. (...)&#13;
(...)&#13;
De nieuwe berekeningswijze betekent in veel gevallen een verhoging van de canon. Om de huidige erfpachters van wie de overeenkomsten aflopen niet te confronteren met enorme verhogingen die hen in financiële problemen zouden bren­gen, is een overgangsregeling vastgesteld.&#13;
(...)&#13;
Erfpachters van wie de erfpachtsovereenkomst afloopt na 2003 kunnen geen beroep doen op de overgangsregeling. (...).”&#13;
(vii) In 1998 heeft het waterschap De Waterlanden in dit verband nieuw beleid vastgesteld, welk nieuw beleid in 2000 verder is uitgewerkt en bij brief van 8 mei 2000 aan alle erfpachters is medegedeeld. De inhoud van deze brief luidt, voor zover hier van belang, als volgt:&#13;
“Zoals bekend verondersteld mag worden, heeft ons water­schap sinds 1 januari 1994 nieuwe algemene erfpachtvoor­waarden. Begin 1994 zijn alle erfpachters en opstalhouders schriftelijk door ons op de hoogte gesteld van het in werking treden van deze voorwaarden.&#13;
Op alle nieuw te vestigen rechten van erfpacht worden deze algemene erfpachtvoorwaarden sinds 1 januari 1994 van toepassing verklaard. Verder is het beleid van het wa­terschap er op gericht om daar waar mogelijk op bestaan­de rechten van erfpacht en opstal de laatstelijk vastgestelde algemene erfpacht-voorwaarden van toepassing te verklaren.&#13;
Om dit te bewerkstelligen hebben wij in een op 23 januari 1998 genomen besluit aangegeven in welke gevallen wij een nieuw recht van erfpacht wensen te vestigen. (...)&#13;
Op 7 april jongstleden heeft het algemeen bestuur van ons waterschap een besluit genomen waarin dit beleid nog ver­der is uitgewerkt. (...)&#13;
Kort gezegd komt het thans genomen besluit er op neer dat door het plaats hebben van één van de in het besluit ge­noemde gebeurtenissen de op dat moment meest recent vast­gestelde erfpachtvoorwaarden, inclusief de berekeningsme­thodiek voor de canon, van toepassing worden verklaard op het recht waarop deze gebeurtenis betrekking heeft. Gaat u bijvoorbeeld uw recht van erfpacht of opstal verkopen, dan zal de nieuwe bezitter van dit recht geconfronteerd worden met zowel nieuwe voorwaarden als een nieuwe berekenings­methodiek van de canon.&#13;
(...)”&#13;
(viii) Bij brief van 24 februari 2005 heeft [verzoeker] aan het Hoogheemraadschap toestemming verzocht om het ge­hele erfpachtrecht te mogen overdragen op dezelfde wijze als hij dat heeft verkregen. In reactie hierop heeft het Hoog­heemraadschap bij brief van 11 maart 2005 medegedeeld toestemming te zullen geven, doch onder de voorwaarde dat het huidige recht wordt beëindigd en een nieuw erfpacht­recht wordt gevestigd onder de dan geldende algemene erf­pachtvoorwaarden. Dit zouden dan de ‘Algemene Voorwaar­den voor voortdurende erfpacht 2005’ (hierna: AV 2005) zijn. Daarin wordt een andere methode van canonberekening gehanteerd dan in de AV 1982. Die komt, volgens de stellin­gen van het Hoogheemraadschap, erop neer dat de canon die thans circa € 117,-- per jaar beloopt, zou uitkomen op circa € 1.350,- per jaar.&#13;
3.2 Tussen partijen was onder meer in geschil of het Hoog­heemraadschap aan art. 9 lid 2 AV 1982 de bevoegdheid ont­leent om aan toestemming voor algehele overdracht van het erfpachtrecht door [verzoeker] voorwaarden te verbinden, en zo ja, of die voorwaarden betrekking mogen hebben op de hoogte van de canon. Het hof heeft beide vragen in be­vestigende zin beantwoord. Het oordeel van het hof dat het Hoogheemraadschap aan haar toestemming voor overdracht voorwaarden mag verbinden is in cassatie niet bestreden.&#13;
3.3 De klachten van onderdeel 1 zijn gericht tegen de ver­werping door het hof van het standpunt van [verzoeker], kort gezegd, dat het Hoogheemraadschap aan zijn toestem­ming voor overdracht geen voorwaarden mag verbinden die betrekking hebben op de hoogte van de canon. Het hof over­woog op dit punt (r.o. 3.15):&#13;
“De verplichting tot de betaling van de canon vormt naar huidig recht, anders dan onder het oude Burgerlijk Wetboek, geen essentiale van de erfpachtovereenkomst. Dit volgt uit het bepaalde in art. 5:85, tweede lid BW, waarin is opgeno­men dat aan de erfpachter de verplichting kán worden opge­legd om aan de eigenaar een geldsom te betalen. Wijziging van de canon, danwel de berekening van de hoogte daarvan, betekent zodoende niet dat daarmee een nieuwe erfpacht­overeenkomst ontstaat. In dit geval kan het Hoogheemraad­schap, via de mogelijkheid van het stellen van voorwaarden aan de toestemming voor overdracht, - binnen de grenzen van de redelijkheid - de hoogte van de canon of de bereke­ningsmethode daarvan wijzigen. Het betoog van [verzoeker] op dit punt wordt dan ook verworpen.”&#13;
3.4 Onderdeel 1.3, dat de Hoge Raad als eerste zal behande­len, keert zich met een rechtsklacht tegen de uitleg die het hof heeft gegeven aan de AV 1982. Het onderdeel betoogt, kort gezegd, dat het hof heeft miskend dat de hoogte van de canon tot aan het einde van het lopende erfpachttijdvak door art. 3 AV 1982 geregeld wordt en dat die regeling, ge­zien art. 20 lid 2 AV 1982 niet kan worden doorkruist via het stellen van voorwaarden op grond van art. 9 leden 1 en 2 AV 1982. De klacht faalt omdat de in de AV 1982 opgenomen algemene voorwaarden niet kunnen worden aangemerkt als ‘recht’ in de zin van art. 79 RO. Blijkens hun inhoud behel­zen zij immers een regeling van de wederzijdse rechten en verplichtingen van de erfpachter en het waterschap De Wa­terlanden, welke regeling kennelijk bestemd was om te wor­den opgenomen in overeenkomsten waarbij het waterschap gronden in erfpacht uitgaf. Het gaat hier derhalve niet om - bij besluit van het waterschap vastgestelde - algemeen ver­bindende voorschriften, noch ook om door het waterschap vastgestelde beleidsregels die haar en haar rechtsopvolgers op grond van enig algemeen beginsel van behoorlijk bestuur binden, maar om voorwaarden die hun verbindende kracht telkens slechts ontlenen aan de individuele overeenkomst waarin zij - zoals in het onderhavige geval - zijn opgeno­men. Zodanige voorwaarden kunnen niet gelden als ‘recht’ in voormelde zin, ook niet indien een van de partijen bij zulk een overeenkomst steeds de overheid is.5568 Tijdschrift voor Agrarisch RechtNr. 4 - april 2010 169 Rechtspraak &#13;
3.5 Onderdeel 1.4 voert aan dat het hof zijn beschikking op het punt van de uitleg van de AV 1982 onvoldoende heeft gemotiveerd, nu het niet is ingegaan op het betoog van [ver­zoeker] dat, kort gezegd, de regeling in art. 20 lid 2 AV 1982 omtrent het van toepassing worden van gewijzigde voor­waarden eraan in de weg staat dat via (het oprekken van) art. 9 lid 2 AV 1982 bij overdracht van het erfpachtrecht de toepasselijkheid van aangepaste voorwaarden met betrek­king tot wijziging van de, in art. 3 AV 1982 geregelde, ca­non wordt afgedwongen. Dit betoog moet klaarblijkelijk worden begrepen in die zin dat de art. 3 en 20 lid 2 van de AV 1982 enerzijds voorzien in een voor het gehele erfpacht­tijdvak vastgestelde canon die periodiek (om de vijf jaar) zal worden aangepast aan de waardeverandering van het geld en anderzijds in het vooruitzicht stellen dat een wijziging van de algemene voorwaarden eerst zal ingaan na afloop van dat tijdvak, en dat tegen die achtergrond art. 9 lid 2 in rede­lijkheid niet aldus kan worden uitgelegd als zou de eigenaar zich daarin impliciet de bevoegdheid hebben bedongen om toch binnen dat tijdvak, bij gelegenheid van overdracht van het erfpachtrecht, een canonverhoging af te dwingen waarin art. 3 niet voorziet.&#13;
3.6 Dit onderdeel slaagt. Het hof heeft met zijn oordeel dat de verplichting tot de betaling van de canon naar huidig recht, anders dan onder het oude Burgerlijk Wetboek, geen essentiale van de erfpachtovereenkomst vormt en dat wijzi­ging van de canon, dan wel van de berekening van de hoog­te daarvan, zodoende niet betekent dat daarmee een nieuwe erfpachtovereenkomst ontstaat, niets gezegd over de in het hiervoor bedoelde betoog van [verzoeker] aan de orde ge­stelde vraag van uitleg van art. 9 lid 2 in het licht van art. 3 en art. 20 lid 2 AV 1982, die immers in 1982 zijn vastgesteld en in 1991 onderdeel zijn geworden van de overeenkomst tot uitgifte in erfpacht waarom het in deze zaak gaat. De on­derdelen 1.1 en 1.2 behoeven geen behandeling.&#13;
3.7 Onderdeel 2 kan niet tot cassatie leiden. Zulks behoeft, gezien art. 81 RO, geen nadere motivering nu de klachten niet nopen tot beantwoording van rechtsvragen in het belang van de rechtseenheid of de rechtsontwikkeling.&#13;
3.8 In r.o. 3.17 heeft het hof, in cassatie niet bestreden, ge­oordeeld dat de door het Hoogheemraadschap aan zijn toe­stemming voor de door [verzoeker] voorgenomen over­dracht van het erfpachtrecht verbonden voorwaarde (zie hiervoor in 3.1 (viii)) de aan [verzoeker] toekomende be­voegdheid tot vervreemding van zijn recht teniet doet nu deze voorwaarde behelst dat hij zijn recht dient te beëindi­gen zodat van een overdracht van dat recht geen sprake is. De door het Hoogheemraadschap gestelde voorwaarde is dan ook, aldus het hof, in strijd met het goederenrechtelij­ke karakter van het erfpachtrecht. Niettemin heeft het hof de bestreden beslissing bekrachtigd, omdat het, in r.o. 3.25 van zijn beschikking, oordeelde dat het door [verzoeker] in ho­ger beroep gewijzigde verzoek om hem te machtigen tot on­gewijzigde overdracht van zijn erfpachtrecht niet kan wor­den toegewezen omdat het Hoogheemraadschap weliswaar niet aan zijn toestemming voor een overdracht de voorwaar­de mag stellen dat het recht wordt beëindigd, maar aan art. 9 AV 1982 wel het recht ontleent om voorwaarden te ver­binden aan die overdracht. [verzoeker] heeft dan ook geen recht, aldus het hof, op ongewijzigde overdracht.&#13;
3.9 Onderdeel 3.1 komt hiertegen op met de klacht dat het hof blijk heeft gegeven van een onjuiste rechtsopvatting met betrekking tot art. 5:91 lid 4 BW. Deze klacht is gegrond. Zoals het onderdeel aanvoert, dient de rechter die moet be­slissen op een verzoek als bedoeld in art. 5:91 lid 4 BW, te onderzoeken of de eigenaar de vereiste toestemming zon­der redelijke gronden weigert. Dat brengt mee dat hij, in een geval waarin de eigenaar een voorwaarde aan zijn toestem­ming verbindt, moet onderzoeken of die voorwaarde redelijk is. Als hij tot het oordeel komt dat die voorwaarde niet re­delijk is, kan hij de gevraagde vervangende machtiging ver­lenen, onvoorwaardelijk dan wel onder voorwaarden die hij wel redelijk acht. In het in r.o. 3.17 neergelegde oordeel van het hof dat de door het Hoogheemraadschap gestelde voor­waarde in strijd is met het goederenrechtelijke karakter van het erfpachtrecht ligt besloten dat die voorwaarde onredelijk is. Het hof had het verzoek van [verzoeker] dan ook kunnen toewijzen, onvoorwaardelijk dan wel onder voorwaarden die het hof redelijk achtte. De omstandigheid dat [verzoeker] toestemming voor ongewijzigde overdracht verzocht stond daaraan niet in de weg. Onderdeel 3.2 behoeft geen behan­deling.&#13;
4. Beslissing&#13;
De Hoge Raad:&#13;
vernietigt de beschikking van het gerechtshof te Amsterdam van 7 juni 2007;&#13;
verwijst het geding naar het gerechtshof te ‘s-Gravenhage ter verdere behandeling en beslissing;&#13;
veroordeelt het Hoogheemraadschap in de kosten van het geding in cassatie, tot op deze uitspraak aan de zijde van [verzoeker] begroot op € 371,34 aan verschotten en &#13;
€ 2.200,- voor salaris.&#13;
Conclusie van de plaatsvervangend Procureur-Generaal mr. De Vries Lentsch-Kostense&#13;
Inleiding&#13;
1. Deze zaak - die vrijwel identiek is aan de zaak 07/11395 waarin ik heden eveneens concludeer - betreft een verzoek tot vervangende rechterlijke machtiging tot overdracht van een erfpachtsrecht ex art. 5:91 lid 4 BW, welke bepaling in­houdt dat inhoudt dat indien de eigenaar de vereiste toe­stemming tot overdracht zonder redelijke gronden weigert, zijn toestemming op verzoek van de erfpachter kan worden vervangen door een machtiging van de kantonrechter. Het hof heeft geoordeeld dat de erfpachter het verzoek in hoger beroep heeft gewijzigd in die zin dat de erfpachter verzoekt hem te machtigen tot ongewijzigde overdracht van zijn erf­pachtsrecht en dat dit verzoek niet toewijsbaar is. Daartegen richt zich het middel.&#13;
2. In cassatie kan van het volgende worden uitgegaan. (Zie r.o. 2 van de beschikking van het hof juncto r.o. 1.1-1.6 van de beschikking in eerste aanleg, en voorts r.o. 3.1-3.3, als­mede r.o. 3.11 en r.o. 3.22-3.23 van de beschikking van het hof.)&#13;
i) Verzoeker tot cassatie (hierna: [verzoeker]) heeft sinds 13 november 1991 van verweerder in cassatie (hierna: het Hoogheemraadschap) een perceel in erfpacht, kadastraal be­kend als gemeente Amsterdam, sectie [A], nummer [001], groot negenennegentig centiare, plaatselijk bekend als [a-straat 1] te [plaats]. Het erfpachtsrecht is uitgegeven tot en met 31 december 2020.&#13;
ii) Op de erfpachtsovereenkomst zijn van toepassing de door de rechtsvoorganger van het Hoogheemraadschap gehan­teerde ‘Algemene voorwaarden voor de uitgifte in erfpacht van grond door het waterschap De Waterlanden’, vastgesteld bij besluit van 17 december 1982 (hierna: AV 1982).&#13;
iii) Art. 9 van deze voorwaarden luidt, voor zover hier van belang, als volgt:&#13;
“ARTIKEL 9&#13;
Splitsing, vervreemding e.d. van de grond of erfpachtrecht&#13;
1. De erfpachter is niet bevoegd zonder voorafgaande me­dedeling en verkregen goedkeuring van het dagelijks be­stuur de in erfpacht uitgegeven grond te splitsen of het erf­pachtrecht op een gedeelte van de grond te vervreemden. Aan deze goedkeuring kan het dagelijks bestuur voorwaar­den verbinden. Ook de regeling van de rechten en verplich­tingen, zowel van de oude als van de nieuwe erfpachter, be­hoeft de goedkeuring van het dagelijks bestuur.&#13;
2. Gelijke goedkeuring als in het voorgaande lid bedoeld is vereist bij algehele overdracht van het erfpachtrecht, alsme­de bij scheiding en deling daarvan tussen de gezamenlijke rechthebbenden.&#13;
3. Tegelijk met het indienen van een aanvraag om goedkeu­ring als in eerste en tweede lid bedoeld, dient de aanvrager aan het waterschap te voldoen een legesbedrag ter tegemoet­koming in de door het waterschap voor de behandeling van die aanvraag te maken kosten.&#13;
(...)”&#13;
iv) Bij brief van 25 januari 1994 is door de rechtsvoorganger van het Hoogheemraadschap aan alle erfpachters, onder wie [verzoeker], medegedeeld:&#13;
“Graag willen wij u als erfpachter/opstalhouder van grond van Waterschap De Waterlanden over het volgende informe­ren. Op voorhand willen wij er echter op wijzen dat onder­staande informatie met name van groot belang is voor erf­pachters van wie de erfpachtovereenkomst uiterlijk in 2003 afloopt.&#13;
In januari 1992 is het Nieuw Burgerlijk Wetboek (=NBW) in werking getreden. Daarin zijn bepalingen opgenomen die een aantal wijzigingen inhouden voor het erfpachtrecht.&#13;
Het waterschap heeft haar erfpachtvoorwaarden aan dit NBW aangepast.&#13;
(...)&#13;
Voorts heeft het waterschap besloten bij de uitgifte in erf­pacht (dus niet bij de overdracht van een doorlopend erf­pachtrecht) uit te gaan van een nieuwe wijze van het bereke­nen van de erfpachtcanon. (...)&#13;
(...)&#13;
De nieuwe berekeningswijze betekent in veel gevallen een verhoging van de canon. Om de huidige erfpachters van wie de overeenkomsten aflopen niet te confronteren met enorme verhogingen die hen in financiële problemen zouden bren­gen, is een overgangsregeling vastgesteld.&#13;
(...)&#13;
Erfpachters van wie de erfpachtovereenkomst afloopt na 2003 kunnen geen beroep doen op de overgangsregeling. (...).”&#13;
v) In 1998 heeft de rechtsvoorganger van het Hoogheem­raadschap in dit verband nieuw beleid vastgesteld, welk nieuw beleid in 2000 verder is uitgewerkt en door de rechts­voorganger van het Hoogheemraadschap bij brief van 8 mei 2000 aan alle erfpachters is medegedeeld. De inhoud van deze brief luidt, voor zover hier van belang, als volgt:&#13;
“Zoals bekend verondersteld mag worden, heeft ons water­schap sinds 1 januari 1994 nieuwe algemene erfpachtvoor­waarden. Begin 1994 zijn alle erfpachters en opstalhouders schriftelijk door ons op de hoogte gesteld van het in werking treden van deze voorwaarden.&#13;
Op alle nieuw te vestigen rechten van erfpacht worden deze algemene erfpachtvoorwaarden sinds 1 januari 1994 van toepassing verklaard. Verder is het beleid van het water­schap er op gericht daar waar mogelijk op bestaande rechten van erfpacht en opstal de laatstelijk vastgestelde erfpacht­voorwaarden van toepassing te verklaren. Om dit te bewerk­stelligen hebben, wij in een op 23 januari 1998 genomen be­sluit aangegeven in welke gevallen wij een nieuw recht van erfpacht wensen te vestigen. (...)&#13;
Op 7 april jongstleden heeft het algemeen bestuur van ons waterschap een besluit genomen waarin dit beleid nog ver­der is uitgewerkt. (...)&#13;
Kort gezegd komt het thans genomen besluit er op neer dat door het plaats hebben van één van de in het besluit ge­noemde gebeurtenissen de op dat moment meest recent vast­gestelde erfpachtvoorwaarden, inclusief de berekeningsme­thodiek voor de canon, van toepassing worden verklaard op het recht waarop deze gebeurtenis betrekking heeft. Gaat u bijvoorbeeld uw recht van erfpacht of opstal verkopen, dan zal de nieuwe bezitter van dit recht worden geconfronteerd met zowel nieuwe voorwaarden als een nieuwe berekenings­methodiek van de canon.&#13;
(...)”&#13;
vi) Bij brief van 24 februari 2005 heeft [verzoeker] aan het Hoogheemraadschap toestemming verzocht om het gehele erfpachtsrecht te mogen overdragen op dezelfde wijze als hij dat heeft verkregen. In reactie hierop heeft het Hoogheem­raadschap bij brief van 11 maart 2005 medegedeeld toe­stemming te zullen geven, doch onder de voorwaarde dat het huidige recht wordt beëindigd en een nieuw erfpachtsrecht wordt gevestigd onder de dan geldende algemene erfpachts­voorwaarden. Dit zouden dan de ‘Algemene Voorwaarden voor voortdurende erfpacht 2005’ (hierna: AV 2005) zijn. Daarin wordt een andere methode van canonberekening ge­hanteerd dan in de AV 1982.&#13;
3. [Verzoeker] heeft bij inleidend verzoekschrift, op 19 mei 2005 ingekomen ter griffie van de rechtbank Amsterdam, sector kanton, verzocht hem - voor zover nodig - te mach­tigen tot overdracht van zijn erfpachtsrecht ex art. 5:91 lid 4 BW. Het Hoogheemraadschap heeft gemotiveerd verweer gevoerd.&#13;
Bij beschikking van 30 augustus 2006 heeft de rechtbank, sector kanton, (verder: de kantonrechter) het verzoek van [verzoeker] afgewezen. De kantonrechter overwoog daar­toe - kort gezegd - dat [verzoeker] op grond van art. 9 AV 1982 voor de overdracht van zijn erfpachtsrecht de toestem­ming van het Hoogheemraadschap behoeft, dat het Hoog­heemraadschap aan zijn toestemming voorwaarden mag verbinden, dat het Hoogheemraadschap daarbij ook de voor­waarde mag stellen dat het bestaande erfpachtsrecht wordt beëindigd en een nieuw erfpachtsrecht wordt gevestigd on­der aangepaste algemene erfpachtsvoorwaarden (AV 2005). Voorts overwoog de kantonrechter dat de in die voorwaar­den gehanteerde methode van canonberekening, die leidt tot een verhoging van € 117 tot € 1.350 per jaar, niet onredelijk in de zin van art. 5:91 lid 4 BW kan worden geacht.5568 Tijdschrift voor Agrarisch RechtNr. 4 - april 2010 171 Rechtspraak &#13;
4. Tegen deze beschikking heeft [verzoeker] hoger beroep aangetekend bij het gerechtshof te Amsterdam. Hij heeft daarbij zijn verzoek gewijzigd in die zin dat hij verzocht om hem, voor zover vereist, te machtigen tot ongewijzigde overdracht van zijn erfpachtsrecht.&#13;
Het hof heeft de beschikking waarvan beroep bekrachtigd en het verzoek van [verzoeker], voor zover in hoger beroep ge­wijzigd, afgewezen bij beschikking van 7 juni 2007. Het hof heeft daartoe - kort gezegd - overwogen als volgt.&#13;
Dat de erfpachter goedkeuring behoeft bij de overdracht van het erfpachtsrecht is tussen partijen niet in geschil. Aan de orde is slechts de vraag of het Hoogheemraadschap voor­waarden kan verbinden aan die goedkeuring. Deze vraag moet bevestigend worden beantwoord gelet op art. 9 lid 2 van de AV 1982. (r.o. 3.12-3.13)&#13;
[Verzoeker] heeft aangevoerd dat, voor zover voorwaar­den mogen worden verbonden aan de overdracht, deze voor­waarden geen betrekking mogen hebben op de (hoogte van de) canon, en dat bij een zodanige wijziging in wezen spra­ke is van een nieuwe overeenkomst. Dit betoog faalt. De verplichting tot betaling van de canon vormt naar huidig recht geen essentiale van de erfpachtsovereenkomst. Wijzi­ging van de canon, dan wel van de berekening van de hoog­te daarvan, betekent zodoende niet dat daarmee een nieuw erfpachtsrecht ontstaat. In dit geval kan het Hoogheemraad­schap, via de mogelijkheid van het stellen van voorwaarden aan de toestemming voor overdracht - binnen de grenzen van de redelijkheid - de hoogte van de canon of de bereke­ningsmethode daarvan wijzigen. (r.o. 3.14-3.15)&#13;
[Verzoeker] heeft verder - in de grieven 6, 7, 8 en 10 - be­toogd dat onjuist is het oordeel van de kantonrechter dat het Hoogheemraadschap als specifieke voorwaarde aan zijn goedkeuring voor overdracht mag verbinden dat het be­staande erfpachtsrecht van [verzoeker] wordt beëindigd en dat een nieuw recht ten behoeve van de rechtsopvolger van [verzoeker] wordt gevestigd. Deze grieven slagen. [Verzoe­ker] heeft als beperkt gerechtigde in beginsel de bevoegd­heid zijn erfpachtsrecht te vervreemden en te bezwaren. Deze bevoegdheid kan niet goederenrechtelijk worden be­perkt of uitgesloten. Voor erfpacht kent de wet evenwel een uitzondering, aangezien in art. 5:91 BW uitdrukkelijk is op­genomen dat kan worden bepaald dat het recht van erfpacht niet zonder toestemming van de eigenaar kan worden over­gedragen of toebedeeld. Dit vereiste van toestemming is in casu opgenomen in art. 9 van de AV 1982. Deze voorwaar­den mogen evenwel niet zo ver strekken dat het erfpachts­recht de facto of de iure niet kan worden vervreemd door de erfpachter. De voorwaarde dat [verzoeker] zijn recht be­ëindigt (en de nieuwe erfpachter een nieuw recht verkrijgt), brengt mee dat van overdracht geen sprake is. Deze voor­waarde is derhalve in strijd met het goederenrechtelijke ka­rakter van het erfpachtsrecht. (r.o. 3.16-3.17).&#13;
Het betoog van [verzoeker] dat hij op grond van de brief van 25 januari 1994 mocht verwachten dat er geen wijzigin­gen in zijn erfpachtsrecht zouden worden aangebracht, faalt. Deze brief geeft het vanaf dat moment geldende beleid van het Hoogheemraadschap weer. Dit neemt niet weg dat het Hoogheemraadschap de bevoegdheid heeft om tot op zeke­re hoogte zijn beleid in de loop der jaren bij te stellen en na­der invulling te geven. Zulks is in de besluitvorming van­af 1998 ook gebeurd, en deze nadere invulling is in de brief van 8 mei 2000 aan de erfpachters medegedeeld. In elk ge­val na de nadere beleidsinvulling in 2000 kon [verzoeker] aan de algemene brief uit 1994 niet (meer) de gerechtvaar­digde verwachting ontlenen dat zijn erfpachtsrecht bij over­dracht in de toekomst geheel ongewijzigd zou blijven. (r.o. 3.21-3.24)&#13;
Aan een bespreking van de overige stellingen van [verzoe­ker] komt het hof niet toe, omdat deze, ook indien zij juist zouden zijn, niet kunnen leiden tot toewijzing van het ver­zoek. [Verzoeker] heeft in hoger beroep zijn verzoek ge­wijzigd in die zin dat hij thans verzoekt om hem te mach­tigen tot ongewijzigde overdracht van zijn erfpachtsrecht. Hiervoor is evenwel overwogen dat het aan het Hoogheem­raadschap is toegestaan op grond van art. 9 van de AV 1982 voorwaarden te verbinden aan die overdracht. Dit betekent dat het verzoek niet kan worden toegewezen en dat het hof niet toekomt aan de beoordeling van de grieven 11-16 waar­in onder meer de redelijkheid van de door het Hoogheem­raadschap gestelde voorwaarde met betrekking tot de verho­ging van de canon aan de orde is gesteld. (r.o. 3.25)&#13;
5. [Verzoeker] heeft (tijdig) cassatieberoep ingesteld. Het Hoogheemraadschap heeft een verweerschrift ingediend, waarin het zich heeft gerefereerd aan het oordeel van uw Raad ten aanzien van middelonderdeel 3.1, en waarin het heeft verzocht het cassatieberoep voor het overige te ver­werpen. [Verzoeker] heeft vervolgens, nadat hij daartoe op zijn verzoek in de gelegenheid was gesteld, zijn verzoek na­der schriftelijk toegelicht. Het Hoogheemraadschap heeft af­gezien van een nadere schriftelijke toelichting.&#13;
Het cassatiemiddel&#13;
Middelonderdeel 1&#13;
6. Middelonderdeel 1 komt met vier subonderdelen op tegen rechtsoverweging 3.15 van de bestreden beschikking, waar­in het hof - zoals hiervoor aangegeven - het betoog van [ver­zoeker] dat voor zover voorwaarden mogen worden verbon­den aan de overdracht, deze voorwaarden geen betrekking mogen hebben op de (hoogte van de) canon, verwierp met de overweging dat de verplichting tot betaling van de canon naar huidig recht geen essentiale van de erfpachtsovereen­komst vormt, zodat wijziging van de canon, dan wel de be­rekening van de hoogte daarvan, niet betekent dat daarmee een nieuw erfpachtsrecht ontstaat en voorts dat het Hoog­heemraadschap in casu via de mogelijkheid van het stellen van voorwaarden aan de toestemming voor overdracht - bin­nen de grenzen van de redelijkheid - de hoogte van de canon of de berekeningsmethode daarvan kan wijzigen.&#13;
De eerste twee middelonderdelen bestrijden ‘s hofs oordeel dat wijziging van de canon, dan wel de berekening van de hoogte daarvan, niet betekent dat daarmee een nieuw erf­pachtsrecht ontstaat. De middelonderdelen 1.3 en 1.4 bestrij­den ‘s hofs uitleg van de AV 1982 met een rechtsklacht res­pectievelijk een motiveringsklacht.&#13;
De middelonderdelen 1.1 en 1.2&#13;
7. Middelonderdeel 1.1 klaagt dat het hof met zijn overwe­ging dat de verplichting tot het betalen van een canon naar huidig recht geen essentiale is van de erfpacht en dat wijzi­ging van de berekening van de hoogte van de canon zodoen­de niet betekent dat daarmee een nieuw erfpachtsrecht ont­staat, heeft blijk gegeven van een onjuiste rechtsopvatting. Het hof heeft - aldus het middel - miskend dat wijziging van de canon - al wordt de canon naar huidig recht niet lan­ger gezien als een bestaansvereiste voor het erfpachtsrecht 5568 Rechtspraak Tijdschrift voor Agr arisch Rech tNr. 4 - april 2010 172 &#13;
- moet worden aangemerkt als een wijziging van het erf­pachtsrecht voor zover de hoogte van de wijziging niet uit de akte van vestiging kan worden afgeleid. Middelonderdeel 1.2 bouwt voort op middelonderdeel 1.1.&#13;
8. Vooropgesteld zij dat het middelonderdeel faalt bij gebrek aan feitelijke grondslag voor zover het zou willen betogen dat het hof heeft miskend dat een wijziging van (de metho­de van berekening van de) hoogte van de canon als een wij­ziging van het erfpachtsrecht moet worden aangemerkt. Het hof heeft immers niet geoordeeld dat een zodanige wijzi­ging van de hoogte van de canon niet als een wijziging van het erfpachtsrecht moet worden aangemerkt, doch heeft ge­oordeeld dat een dergelijke wijziging niet betekent dat daar­mee een nieuw erfpachtsrecht ontstaat. Aangenomen mag worden dat het middelonderdeel bedoelt te betogen dat het hof heeft miskend dat een dergelijke wijziging betekent dat een nieuw erfpachtsrecht ontstaat voor zover niet in de ves­tigingsakte met herziening rekening is gehouden en de (wij­ze van berekening van de) hoogte van de herziene canon uit de akte van vestiging is af te leiden, met als gevolg dat het bestaande erfpachtsrecht in strijd met art. 3:83 BW door de voorgestelde voorwaarde voor toestemming in feite on­overdraagbaar is (vgl. nr. 3.1 van de schriftelijke toelichting van [verzoeker] en nr. 22 van het verweerschrift in cassatie van het Hoogheemraadschap). Bij de beoordeling van deze klacht, stel ik het volgende voorop.&#13;
9. Wijziging van het erfpachtsrecht, waaronder ook valt te begrijpen de wijziging van de erfpachtsvoorwaarden voor zover het gaat om bedingen die deel uitmaken van het goe­derenrechtelijke recht, dient op dezelfde wijze te geschieden als de vestiging van het recht van erfpacht. Dat betekent dat de wijziging zal moeten worden ingeschreven in de openba­re registers om derdenwerking te hebben. Dit geldt ook als in de akte van vestiging is opgenomen dat de erfverpachter bevoegd is de voorwaarden eenzijdig te wijzigen. Zie Asser/Mijnssen/Van Velten/Bartels 2008 (5*), nr. 218a. Een wijzi­ging van de canon is geen wijziging van het erfpachtsrecht wanneer in de vestigingsakte met periodieke herziening is rekening gehouden en de hoogte van de herziene canon uit de akte van vestiging is af te leiden. Als een vastgestelde be­rekeningsgrondslag wordt aangepast, geldt dit evenwel wel als wijziging.&#13;
In de literatuur wordt de vraag wanneer een wijziging van de voorwaarden resulteert in het ontstaan van een nieuw erf­pachtsrecht, niet eenduidig beantwoord. In Asser/Mijnssen/Van Velten/Bartels 2008 (5*), nr. 218a, wordt de opvatting verdedigd dat wijziging van de inhoud van het erfpachts­recht in beginsel als een voortzetting in gewijzigde vorm moet worden beschouwd, doch dat dit niet het geval is als het object van het erfpachtsrecht wordt uitgebreid; in ge­val van uitbreiding van het object, ontstaat een nieuw erf­pachtsrecht ten aanzien van het toegevoegde gedeelte en blijft het reeds bestaande erfpachtsrecht in ongewijzigde vorm bestaan. Aangetekend wordt dat in de vorige druk van dit handboek (Asser/Mijnssen/Van Dam/Van Velten 2002 (3-II), nr. 218) - en op veel andere plaatsen in de literatuur - een andere lijn wordt gevolgd waarbij van belang wordt geacht of de wijziging een van de ‘essentialia’ van de erf­pachtsovereenkomst betreft, waarbij onder ‘essentiale’ veel­al wordt verstaan een ‘belangrijk onderdeel’ van het recht, en niet een ‘ontstaansvereiste’. Een niet in de vestigingsakte voorziene wijziging van de (berekeningsgrondslag van de) canon wordt veelal gezien als een zodanige wijziging. Aan­genomen wordt dat een wijziging resulteert in een nieuw recht als het recht op een aantal belangrijke onderdelen, zo­als de grondslag van de canonberekening, de duur, de be­stemming en de toepasselijke algemene voorwaarden, wordt gewijzigd. Is sprake van wijziging van twee of meer essen­tialia, dan wordt wel aangenomen dat een nieuw recht ont­staat. Wijziging van slechts één van de essentialia leidt in deze visie nog niet tot het ontstaan van een nieuw recht. Zie Asser/Mijnssen/Van Dam/Van Velten 2002 (3-II), 2002, nr. 218 (met verdere verwijzingen). Zie ook Mon. Nieuw BW B28 (De Jong en Ploeger), nr. 46; Van Velten, Privaatrechte­lijke aspecten van stedelijke erfpacht, Preadvies KNB 1995, p. 74. De Vries/Pleysier, Erfpacht en opstal, 2002, p. 113, betogen dat herziening van de canon alleen mogelijk is in­dien de wijziging in de vestigingsakte mogelijk is gemaakt en dat anders een nieuw erfpachtsrecht gevestigd zal moe­ten worden..&#13;
Resulteert een wijziging in het tenietgaan van het oude recht en het ontstaan van een nieuw recht, dan heeft zulks gevol­gen voor degenen die een beperkt recht, zoals een recht van hypotheek, op het oude erfpachtsrecht hadden. Zie daarover Asser/Mijnssen/Van Dam/Van Velten 2002 (3-II), p. 243.&#13;
In het bijzonder gelet op dit laatste aspect - de gevolgen voor beperkt gerechtigden - ben ik met Asser/Mijnssen/Van Velten/Bartels 2008 (5*), nr. 218a van oordeel dat wijziging van de inhoud van het erfpachtsrecht in beginsel als een voortzetting in gewijzigde vorm moet worden beschouwd, en voorts dat in ieder geval sprake is van een nieuw erf­pachtsrecht voor zover het object van de erfpacht wordt uit­gebreid. Dat bevoegdheid tot wijziging moet bestaan en dat wijzigingen in de openbare registers moeten worden inge­schreven om derdenwerking te hebben, behoeft bij dit alles geen betoog.&#13;
10. Tegen de achtergrond van het voorgaande, moet de in middelonderdeel 1.1 te lezen klacht dat het hof heeft mis­kend dat wijziging van de canon, voor zover de hoogte van de wijziging niet uit de akte van vestiging kan worden afge­leid, impliceert dat een nieuw erfpachtsrecht ontstaat, naar mijn oordeel falen. Daarbij teken ik aan dat deze klacht ook faalt indien moet worden aangenomen dat wijziging van twee of meer essentialia meebrengt dat een nieuw recht ont­staat. De klacht gaat immers ervan uit dat een nieuw recht ontstaat bij wijziging van slechts één essentiale, te weten de canon.&#13;
Het subsidiair voorgestelde middelonderdeel 1.2 bouwt met zijn beide klachten voort op middelonderdeel 1.1 en moet derhalve eveneens falen.&#13;
De middelonderdelen 1.3 en 1.4&#13;
11. De middelonderdelen 1.3 en 1.4 bestrijden, zoals ge­zegd, ‘s hofs uitleg van de AV 1982 met een rechtsklacht respectievelijk een motiveringsklacht. Middelonderdeel 1.3 dat tot uitgangspunt neemt dat de AV 1982 moeten worden beschouwd als recht in de zin van art. 79 RO, klaagt over een onjuiste toepassing van (art. 20 van) de AV 1982.&#13;
Het subsidiair voorgestelde middelonderdeel 1.4 bevat een motiveringsklacht.&#13;
12. Bij de beoordeling van deze middelonderdelen kan het volgende worden vooropgesteld. Middelonderdeel 1.3 neemt, zoals gezegd, tot uitgangspunt dat de AV 1982 moe­ten worden beschouwd als recht in de zin van art. 79 RO. Het strekt ertoe dat uw Raad terugkomt van zijn vaste juris­prudentie die inhoudt dat gemeentelijke erfpachtsvoorwaar­5568 Tijdschrift voor Agrarisch RechtNr. 4 - april 2010 173 Rechtspraak &#13;
den niet kunnen gelden als ‘recht’ in de zin van art. 79 RO, ook niet indien een van de partijen bij zulk een overeen­komst steeds de overheid is, omdat het hier niet gaat om bij raadsbesluit vastgestelde algemene verbindende voorschrif­ten, noch om door de gemeente vastgestelde beleidsregels die haar op grond van enig algemeen beginsel van behoor­lijk bestuur binden, maar om voorwaarden die hun verbin­dende kracht telkens slechts ontlenen aan de individuele overeenkomst waarin zij zijn opgenomen. Zie: HR 10 janua­ri 1992, NJ 1992, 670 m.nt. MS en AB 1992, 282, m.nt. FH­vdB en verder HR 28 mei 1976, NJ 1977, 449 m.nt. WHH en HR 12 mei 1989, NJ 1989, 613.&#13;
Scheltema en Van der Burg betogen in hun annotaties on­der HR 10 januari 1992 dat het niet gelukkig is algemene voorwaarden vastgesteld door een overheidorgaan anders te behandelen dan beleidsregels die wel kunnen worden be­schouwd als recht in de zin van art. 79 RO. Zij achten het - uit een oogpunt van rechtseenheid en rechtpolitieke argu­menten - wenselijk dat de taak van de cassatierechter zich mede uitstrekt tot de uitleg van algemene voorwaarden vast­gelegd door een overheidsorgaan. Uit de parlementaire ge­schiedenis van art. 1:3 lid 4 Awb waarin is bepaald wat on­der beleidregel is te verstaan, blijkt dat de wetgever de vraag of de door een gemeente gepubliceerde voorwaarden voor uitgifte van grond in erfpacht kunnen worden beschouwd als recht in de zin van art. 79 RO, uitdrukkelijk in het midden heeft gelaten (zie Parl. Gesch. Awb III, p. 41 (MvT)).&#13;
Koopmans heeft in zijn conclusie vóór genoemd arrest ook de vraag aan de orde gesteld of het standpunt van uw Raad (destijds neergelegd in de hiervoor genoemde uitspraken van 28 mei 1976 en van 12 mei 1989) dat algemene voorwaar­den vastgesteld door een overheidsorgaan geen recht zijn in de zin van art. 79 RO (toen nog 99 RO), geen herover­weging verdient na de arresten waarin beleidsregels onder het begrip recht in de zin van genoemde bepaling werden gebracht. Daarbij verwees hij naar HR 28 maart 1990, NJ 1991, 118 m.nt. MS, HR 19 mei 1990, NJ 1991, 119, m.nt. MS en HR 29 juni 1990, NJ 1991, 120. Koopmans betoog­de dat het immers ook daar ging om regels die op zichzelf slechts de uitoefening van door een bestuursorgaan te voe­ren beleid betreffen, maar die dat orgaan tegenover de jus­titiabelen binden op grond van enig algemeen beginsel van behoorlijk bestuur. Hij stelde de vraag of na de arresten van 1990 nog beslissend is dat algemene voorwaarden slechts binden omdat en voor zover zij deel uitmaken van een over­eenkomst. Gaat, zo stelde Koopmans, van de publicatie van de voorwaarden niet een zekere binding uit jegens de bur­gers. Koopmans beantwoordde de door hem opgeworpen vraag ontkennend. Voor hem gaf de doorslag dat voor het vasthouden aan de oude gedachtegang pleit dat anders een onaanvaardbaar groot verschil in behandeling zou ontstaan tussen algemene voorwaarden gehanteerd door gemeenten en andere overheidslichamen en algemene voorwaarden van particulieren zoals groothandelaren, postorderbedrijven, ver­voersondernemingen, banken e.d. Hij wijst verder nog erop dat algemene voorwaarden niet een soort quasi-wetgeving zoals beleidsregels vormen, doch uitsluitend tot doel hebben een model op te leveren voor te sluiten overeenkomsten.&#13;
Zie in dit verband ook Asser Procesrecht/Veegens/Kort­hals Altes/Groen (2005), nr. 79, waarin uitvoerig wordt stil­gestaan bij de vraag in hoeverre beleidsregels naar de thans geldende leer kunnen worden beschouwd als recht in de zin van art. 79 RO. In dit handboek wordt onder vermelding van de relevante jurisprudentie aangegeven dat beleidsre­gels kunnen worden gekwalificeerd als recht in de zin van art. 79 RO indien het gaat om door dat overheidorgaan bin­nen zijn bestuursbevoegdheid vastgestelde en behoorlijk be­kend gemaakte regels omtrent de uitoefening van zijn beleid die weliswaar niet kunnen gelden als algemeen verbinden­de voorschriften omdat zij niet krachtens enige wetgevende bevoegdheid zijn gegeven, maar die het bestuursorgaan wel op grond van enig algemeen beginsel van behoorlijk bestuur binden en die zich naar hun inhoud en strekking ertoe le­nen jegens de bij de desbetreffende regeling betrokkenen als rechtsregel te worden toegepast.&#13;
13. Naar mijn oordeel moet in lijn met uw vaste jurispruden­tie worden geoordeeld dat de onderhavige algemene voor­waarden geen recht zijn in de zin van art. 79 RO nu het hier niet gaat om bij besluit van het Hoogheemraadschap vastge­stelde algemeen verbindende voorschriften, noch om door dat overheidorgaan binnen zijn bestuursbevoegdheid vast­gestelde en behoorlijk bekend gemaakte regels omtrent de uitoefening van zijn beleid die weliswaar niet kunnen gel­den als algemeen verbindende voorschriften omdat zij niet krachtens enige wetgevende bevoegdheid zijn gegeven, maar die het bestuursorgaan wel op grond van enig alge­meen beginsel van behoorlijk bestuur binden. Het gaat hier om voorwaarden die hun verbindende kracht telkens slechts ontlenen aan de individuele overeenkomst waarin zij zijn opgenomen. Middelonderdeel 1.3 moet derhalve falen.&#13;
14. Het subsidiair voorgestelde middelonderdeel 1.4 klaagt dat het hof niet gemotiveerd is ingegaan op een essentiële stelling van [verzoeker] die besloten ligt in grief 8, te weten de stelling dat de regeling in art. 20 lid 2 AV 1982 (inhou­dende dat wijzigingen van de algemene erfpachtsvoorwaar­den steeds ingaan ‘op de dag, waarop een nieuw erfpachts­tijdvak na zulk een besluit aanvangt’) eraan in de weg staat dat via (het oprekken van) art. 9 lid 2 van die voorwaarden bij (algehele) overdracht van het erfpachtsrecht de toepasse­lijkheid van aangepaste voorwaarden (zoals met betrekking tot wijziging van de (berekening van de hoogte van de) ca­non) wordt afgedwongen. Deze klacht faalt eveneens. In de rechtsoverwegingen 3.12-3.15, waarin het hof (gemotiveerd) overwoog dat het Hoogheemraadschap, via de mogelijkheid van het stellen van voorwaarden aan de toestemming voor overdracht (art. 9 lid 2), in geval van een beoogde over­dracht, wél de voorwaarde mag stellen dat de canonbereke­ningsmethode wordt gewijzigd, ligt besloten ‘s hofs oordeel dat deze klacht moet worden verworpen.&#13;
Middelonderdeel 2&#13;
15. Middelonderdeel 2 keert zich tegen ‘s hofs oordeel in rechtsoverweging 3.24 dat het betoog van [verzoeker] dat hij op grond van de brief van 25 januari 1994 mocht ver­wachten dat er geen wijzigingen in zijn erfpachtsrecht zou­den worden aangebracht, faalt. Het hof oordeelde, zoals hiervoor onder 4 weergegeven, dat deze brief het vanaf dat moment geldende beleid van het Hoogheemraadschap weer­geeft, dat dit niet wegneemt dat het Hoogheemraadschap de bevoegdheid heeft om tot op zekere hoogte zijn beleid in de loop der jaren bij te stellen en nader invulling te geven, dat zulks in de besluitvorming vanaf 1998 ook is gebeurd en dat deze nadere invulling in de brief van 8 mei 2000 aan de erf­pachters is medegedeeld, en voorts dat [verzoeker] in elk ge­val na de nadere beleidsinvulling in 2000 aan de algemene brief uit 1994 niet (meer) de gerechtvaardigde verwachting 5568 Rechtspraak Tijdschrift voor Agr arisch Rech tNr. 4 - april 2010 174 &#13;
kon ontlenen dat zijn erfpachtsrecht bij overdracht in de toe­komst geheel ongewijzigd zou blijven.&#13;
16. Middelonderdeel 2.1 klaagt dat het hof van een onjuis­te rechtsopvatting is uitgegaan dan wel zijn beschikking on­voldoende heeft gemotiveerd doordat het niet is ingegaan op het betoog van [verzoeker] dat het Hoogheemraadschap bij (het beleid met betrekking tot) de uitoefening van zijn rech­ten als erfverpachter de algemene beginselen van behoor­lijk bestuur in acht moet nemen. Dit middelonderdeel faalt bij gebrek aan feitelijke grondslag omdat het berust op een onjuiste lezing van de bestreden overweging. Het hof heeft in rechtsoverweging 3.24 immers onderzocht of [verzoe­ker] zich kan beroepen op het hier aan de orde zijnde alge­mene beginsel van behoorlijk bestuur, te weten het vertrou­wensbeginsel.&#13;
Middelonderdeel 2.2.1 is voorgesteld voor het geval dat het hof in rechtsoverweging 3.24 (doorslaggevende) betekenis heeft toegekend aan de omstandigheid dat [verzoeker] niet op de brief van 8 mei 2000 heeft gereageerd. Dit middelon­derdeel faalt eveneens bij gebrek aan feitelijke grondslag. Het hof heeft immers geen (doorslaggevende) betekenis toe­gekend aan voormelde omstandigheid. Het heeft geoordeeld dat [verzoeker] in elk geval na de brief van 8 mei 2000 geen gerechtvaardigde verwachting (meer) mocht ontlenen aan het in 1994 geformuleerde beleid, en dat dit kennelijk ook de toenmalige opvatting van [verzoeker] is geweest nu hij niet heeft gereageerd op de brief van 8 mei 2000.&#13;
Middelonderdeel 2.2.2 klaagt dat het hof althans niet (ken­baar) heeft onderzocht of het Hoogheemraadschap met de brief van 25 januari 1994 en een uitlating van de dijkgraaf van 2 juni 1993, de te honoreren verwachting heeft gewekt dat tot aan het einde van het lopende erfpachtstijdvak geen toepasselijkheid zal worden afgedwongen van aangepaste voorwaarden (zoals met betrekking tot wijziging van de (be­rekening van de hoogte van de) canon). Ook dit middelon­derdeel faalt bij gebrek aan feitelijke grondslag nu het hof dit in rechtsoverweging 3.24 wel (voldoende kenbaar) heeft onderzocht. Dat het hof niet expliciet is ingegaan op de uit­lating van de dijkgraaf is niet onbegrijpelijk. Die uitlating dateert van vóór de brief van 25 januari 1994 en is in deze brief geformaliseerd. Derhalve kon het hof volstaan met zijn gemotiveerde verwerping van de stelling van [verzoeker] dat door deze brief een bepaald te honoreren vertrouwen is gewekt.&#13;
Middelonderdeel 2.2.3 is voorgesteld voor het geval het hof zou hebben bedoeld dat sprake is van rechtsverwerking aan de zijde van [verzoeker] omdat hij niet op de brief van 8 mei 2000 heeft gereageerd. Dit middelonderdeel berust op een onjuiste lezing van rechtsoverweging 3.24. Het hof heeft immers niet geoordeeld dat sprake is van rechtsverwerking. Het faalt derhalve eveneens bij gebrek aan feitelijke grond­slag.&#13;
Om dezelfde reden faalt middelonderdeel 2.2.4, voor zover het is voorgesteld voor het geval het hof zou hebben bedoeld dat sprake is van rechtsverwerking aan de zijde van [verzoe­ker] omdat hij niet op de brief van 8 mei 2000 heeft gerea­geerd. Voor zover dit middelonderdeel is voorgesteld voor het geval dat het hof zou hebben bedoeld dat [verzoeker] bij het Hoogheemraadschap aldus het vertrouwen zou hebben gewekt dat hij zich neerlegde bij de beleidswijziging, berust het eveneens op een onjuiste lezing van rechtsoverweging 3.24. Het hof heeft immers niet geoordeeld dat sprake is van zodanig opgewekt vertrouwen. Ook in zoverre faalt dit mid­delonderdeel bij gebrek aan feitelijke grondslag.&#13;
Middelonderdeel 2.2.5 verwijt het hof in ieder geval in rechtsoverweging 3.24 een onbegrijpelijk oordeel te heb­ben gegeven waar het oordeelde dat [verzoeker] ‘na de na­dere beleidsinvulling in 2000’ geen gerechtvaardigde ver­wachtingen (meer) kon ontlenen aan het oude beleid dat zijn erfpachtsrecht bij overdracht in de toekomst ongewij­zigd zou blijven. Volgens het middelonderdeel valt, kort gezegd, zonder nadere motivering niet in te zien waarom [verzoeker] niet erop mocht blijven vertrouwen dat geen wijziging van de canonberekeningsmethode zou worden af­gedwongen, met name ook in dier voege dat het Hoogheem­raadschap juist vanwege dat beleid tot aan het eind van het lopende erfpachtstijdvak geen toepasselijkheid van aange­paste voorwaarden zou mogen afdwingen. Het middelon­derdeel faalt. Het hof heeft zijn oordeel dat [verzoeker] niet erop mocht blijven vertrouwen dat zijn erfpachtsrecht bij overdracht in de toekomst ongewijzigd zou blijven, gemo­tiveerd met de overweging dat het Hoogheemraadschap de bevoegdheid had om tot op zekere hoogte zijn beleid in dit verband in de loop der jaren bij te stellen. Dat oordeel is niet onbegrijpelijk en behoefde geen nadere motivering. Daarbij teken ik aan dat het hof heeft geoordeeld dat het Hoogheem­raadschap slechts de bevoegdheid toekomt tot op zekere hoogte zijn beleid te wijzigen. De bepaling van art. 5:91 lid 4 BW, inhoudende dat indien de eigenaar de voor de over­dracht vereiste toestemming zonder redelijke gronden wei­gert, de toestemming kan worden vervangen door een mach­tiging van de kantonrechter, biedt de erfpachter bovendien in zoverre bescherming dat de erfpachter aan de rechter ter toetsing kan voorleggen of de voorwaarden die het Hoog­heemraadschap aan het verlenen van zijn toestemming voor de overdracht verbindt, redelijk zijn.&#13;
Middelonderdeel 3&#13;
17. Middelonderdeel 3, dat uit twee onderdelen bestaat, keert zich tegen rechtsoverweging 3.25, waarin het hof over­woog als volgt:&#13;
“Aan een bespreking van de overige stellingen van [verzoe­ker] komt het hof niet toe, omdat deze, ook indien zij juist zouden zijn, niet kunnen leiden tot toewijzing van het ver­zoek. [Verzoeker] heeft in hoger beroep zijn verzoek gewij­zigd, in die zin dat hij thans verzoekt om hem te machtigen tot ongewijzigde overdracht van zijn erfpachtsrecht. Hier­voor is overwogen dat [verzoeker] in beginsel gerechtigd is het recht aan een derde over te dragen, en dat het Hoog­heemraadschap daarbij niet de voorwaarde kan stellen dat dat recht wordt beëindigd, maar eveneens is overwogen dat het aan het Hoogheemraadschap is toegestaan om op grond van artikel 9 van de AV1982 voorwaarden te verbinden aan die overdracht. Dit betekent dat het verzoek van [verzoeker] niet kan worden toegewezen en dat het hof niet toekomt aan de beoordeling van de grieven 11 tot en met 16, waarin on­der meer de redelijkheid van de door het Hoogheemraad­schap gestelde voorwaarde met betrekking tot de verhoging van de erfpachtcanon aan de orde is gesteld.&#13;
(...)”&#13;
18. Middelonderdeel 3.1 klaagt dat het hof met de hiervoor geciteerde overweging heeft blijk gegeven van een onjuiste rechtsopvatting ten aanzien van art. 5:91 lid 4 BW, althans zijn oordeel terzake niet met voldoende redenen heeft om­kleed.&#13;
Het middelonderdeel stelt voorop dat art. 5:91 lid 4 BW be­paalt dat indien de eigenaar de in art. 5:91 lid 1 BW bedoel­de toestemming, die ook onder voorwaarden kan worden verleend, zonder redelijke gronden weigert, die toestemming kan worden vervangen door een machtiging van de rechter. De rechter moet - aldus dit middelonderdeel - in geval van een toestemming onder voorwaarden onderzoeken of de ei­genaar in concreto al dan niet redelijke voorwaarden stelt. Komt de rechter tot het oordeel dat de in concreto gestelde voorwaarden niet redelijk zijn, dan kan hij de voorwaarde­lijk gegeven toestemming vervangen door zijn machtiging. Die machtiging - zo vervolgt het middelonderdeel - moet, althans kan onvoorwaardelijk zijn, zodat een verzoek tot on­gewijzigde overdracht in concreto toewijsbaar is, althans kan zijn. Het hof heeft dit miskend, althans zijn oordeel on­voldoende gemotiveerd, aldus het middelonderdeel.&#13;
Het Hoogheemraadschap heeft zich ten aanzien van dit mid­delonderdeel gerefereerd aan het oordeel van uw Raad, on­der de aantekening dat zo de klacht gegrond wordt bevonden dat het hof heeft miskend dat de rechter een onvoorwaarde­lijke machtiging kan afgeven, zulks bepaald niet noodzake­lijkerwijs behoeft te betekenen dat in het onderhavige geval een onvoorwaardelijke machtiging moet worden afgegeven. Of in een geval als het onderhavige door de rechter een on­voorwaardelijke machtiging voor ongewijzigde overdracht verstrekt moet worden, zal afhangen van een rechterlijke be­oordeling van de weigering door de erfverpachter om het erfpachtsrecht onvoorwaardelijk en ongewijzigd over te dra­gen. Aldus het Hoogheemraadschap.&#13;
19. Bij de beoordeling van dit middelonderdeel moet het volgende worden vooropgesteld. Art. 5:91 lid 4 BW brengt mee dat de rechter aan wie een vervangende machtiging is verzocht, moet beoordelen of de erfverpachter zijn toestem­ming zonder redelijke gronden weigert en dat de rechter in het geval dat een erfverpachter aan zijn toestemming voor­waarden verbindt, de redelijkheid van die voorwaarden moet beoordelen. Dát de erfverpachter voorwaarden mag verbin­den aan zijn toestemming, is uitdrukkelijk in de parlemen­taire geschiedenis bevestigd; zie MO, Parl. Gesch. Boek 5, p. 314. Wanneer de rechter tot de slotsom komt dat de ge­stelde voorwaarden onredelijk zijn, kan hij onvoorwaarde­lijke machtiging verlenen dan wel een machtiging onder een voorwaarde die hij wél redelijk acht. Laatstgenoemde moge­lijkheid ligt naar mijn oordeel besloten in de redelijkheids­toets van art. 5:91 lid 4 BW. Zie ook Mon. Nieuw BW B28 (De Jong en Ploeger), 2008, nr. 31, waar wordt opgemerkt: ‘Toelaatbaar moet worden geacht dat de rechter zijn toe­stemming aan bepaalde voorwaarden verbindt, zoals verho­ging van de canon.’ Dit strookt ook met het doel dat de wet­gever met de vervangende toestemming voor ogen had, te weten: ‘het absolute karakter aan een beding als toegela­ten in lid 1 of lid 2 te temperen.’ Zie de MvA II, Parl. Gesch. Boek 5, p. 314.&#13;
In het licht van het bovenstaande had het hof moeten on­derzoeken - door de desbetreffende grieven te beoordelen - of en in hoeverre de door het Hoogheemraadschap gestelde voorwaarde redelijk is en had het hof vervolgens - wan­neer het de voorwaarde van het Hoogheemraadschap onre­delijk had bevonden - moeten beoordelen of de vervangen­de machtiging onvoorwaardelijk moest worden verleend dan wel met aanpassing in redelijkheid van de voorwaarde. Het verzoek (in hoger beroep) om machtiging tot ongewijzig­de overdracht van het erfpachtsrecht, staat wél eraan in de weg dat onvoorwaardelijke vervangende toestemming wordt verleend ingeval het hof tot de slotsom zou komen dat aan de vervangende toestemming voorwaarden moeten worden verbonden, doch staat niet eraan in de weg dat het hof had te beoordelen of de door het Hoogheemraadschap gestelde voorwaarde redelijk is. Deze beoordeling zou immers kun­nen leiden tot de slotsom dat onvoorwaardelijke vervangen­de toestemming kan worden verleend. Bijgevolg slaagt de rechtsklacht van middelonderdeel 3.1. De subsidiair voorge­stelde motiveringsklacht behoeft derhalve geen bespreking.&#13;
Volledigheidshalve merk ik op dat uit ‘s hofs overwegin­gen dat het aan het Hoogheemraadschap is toegestaan om op grond van art. 9 van de AV 1982 voorwaarden te verbin­den aan de overdracht en dat [verzoeker] geen recht heeft op ongewijzigde overdracht, niet kan worden afgeleid dat het hof de litigieuze voorwaarde kennelijk redelijk acht. Het hof overweegt immers uitdrukkelijk óók dat het aan de beoor­deling van de redelijkheid van de door het Hoogheemraad­schap gestelde voorwaarde niet toekomt.&#13;
20. Middelonderdeel 3.2 bevat twee klachten. Volgens de eerste klacht is het hof uitgegaan van een onbegrijpelijke - want te beperkte - uitleg van het verzoek van [verzoeker] omdat uit geen van de stellingen van [verzoeker] redelijker­wijs kan worden afgeleid dat hij met zijn verzoek in hoger beroep heeft beoogd om de mogelijkheid uit te sluiten dat de rechter hem een machtiging onder voorwaarden zou ver­lenen, bijvoorbeeld onder de door het Hoogheemraadschap subsidiair voorgestelde voorwaarde dat [verzoeker] instemt met (slechts) wijzigingen van de erfpachtsvoorwaarden die betrekking hebben op de (berekening van de) canon.&#13;
[Verzoeker] heeft zijn verzoek in hoger beroep uitdrukke­lijk als volgt geformuleerd: ‘(...) alsnog te bepalen dat aan [verzoeker] machtiging wordt verleend zijn erfpachtrecht ongewijzigd aan een derde over te dragen (...).’ Zie ook rechtsoverweging 3.5 van de bestreden beschikking, welke overweging in cassatie niet is bestreden. Een subsidiair ge­formuleerd verzoek ontbreekt. Vergelijk ook de toelichting op grief 6 waarin [verzoeker] opmerkt dat hij zijn verzoek tot vervangende machtiging heeft gedaan om te bereiken dat het erfpachtsrecht onder gelijkblijvende voorwaarden kan worden overgedragen, en dat hij zich verzet tegen over­dracht onder aangepaste voorwaarden, zeker indien die aan­gepaste voorwaarden kernverbintenissen uit de erfpachts­overeenkomst betreffen. Het Hoogheemraadschap heeft ter gelegenheid van de mondelinge behandeling in hoger be­roep, zo heeft het hof ook in rechtsoverweging 3.25 over­wogen, nog de suggestie gedaan dat, mocht het hof tot het oordeel komen dat de voorwaarde van beëindiging van het erfpachtsrecht ongeoorloofd is, aan een eventuele machti­ging de voorwaarde zou kunnen worden verbonden dat [ver­zoeker] instemt met (slechts) wijzigingen van de erfpachts­voorwaarden die betrekking hebben op de (berekening van de) canon. [verzoeker] heeft in deze suggestie toen kennelijk geen aanleiding gezien om zijn verzoek aan te vullen met een subsidiaire variant van die strekking. In het licht van dit alles komt het mij niet onbegrijpelijk voor dat het hof het verzoek van [verzoeker] heeft opgevat in dier voege dat een subsidiaire variant daarin niet besloten ligt, zodat de onder­havige klacht faalt.&#13;
De tweede klacht van middelonderdeel 3.2 bouwt voort op de eerste klacht en moet het lot daarvan delen. 21. De slotsom is dat het cassatieberoep slaagt wegens ge­grondbevinding van middelonderdeel 3.1, ten aanzien waar­van het Hoogheemraadschap zich heeft gerefereerd, en dat de bestreden beschikking van het hof niet in stand kan blij­ven en dat verwijzing moet volgen.&#13;
Conclusie&#13;
Deze strekt tot vernietiging van de bestreden beschikking en tot verwijzing ter verdere behandeling en beslissing.&#13;
</content><legacyfootnotes/><footnotes><footnote/></footnotes><auteurs>(vice-president D.H. Beukenhorst als voorzitter en de raadsheren O. de Savornin Lohman, A.M.J. van Bu­chem-Spapens, J.C. van Oven en W.A.M. van Schen­del</auteurs><published>2010-04-01 00:00:00</published><modified>2010-04-01 00:00:00</modified><editiondate>2010-04-01</editiondate><htmlpath>https://denhollander.info/artikel/8459</htmlpath></article>
</articles></edition>