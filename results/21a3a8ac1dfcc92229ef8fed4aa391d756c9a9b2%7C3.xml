<edition><articles><article><jaar>2001</jaar><naam>Tijdschrift voor Agrarisch Recht</naam><uitgave>2</uitgave><aflevering>2</aflevering><searchword>TvAR 2/2001</searchword><id>5612</id><udhid>UDH:TvAR/5612</udhid><titel>Toepassing van de Vogel- en Habitatrichtlijn: consequenties voor de landbouw?</titel><searchwords><searchword>TvAR 2/2001</searchword><searchword>UDH:TvAR/5612</searchword></searchwords><attachments><attachment><name>2001_nr 2_Artikel_Ampt-Riksen.pdf</name><extention>pdf</extention><url>https://denhollander.info/download/5544/ci</url></attachment></attachments><inleiding>1. Inleiding&#13;
1.1. Introductie&#13;
Niemand had in 1979 kunnen vermoeden welke commotie er twintig jaar later zou&#13;
ontstaan door de implementatie van de Vogelrichtlijn (VR)1 in Nederland. Zelfs in&#13;
1992, toen de Habitatrichtlijn (HR)2 het licht zag, waren er slechts enkelen die een&#13;
deel van alle consequenties konden of wilden overzien. Langzaamaan is nu het volle&#13;
besef over de werking van deze twee richtlijnen in Nederland doorgedrongen. Veroordelingen&#13;
van Nederland door het Hof van Justitie van de Europese Gemeenschappen&#13;
en een klein wild hamstertje hebben voor de nodige opschudding én bewustzijn&#13;
zorggedragen. Ook de Nederlandse jurisprudentie begint duidelijkheid te verschaffen&#13;
over de implementatie- en toepassingsproblematiek van deze richtlijnen. Inmiddels&#13;
zijn er over deze materie de nodige publicaties verschenen. Daarom beoogt dit artikel&#13;
een bepaalde invalshoek om naar de werking van deze richtlijnen te kijken: welke&#13;
betekenis hebben deze richtlijnen voor de gebruiksmogelijkheden van agrarische&#13;
gronden? Om deze betekenis te kunnen beschrijven is het onvermijdelijk eerst kort&#13;
de context te schetsen. Globaal komen aan de orde:&#13;
– de doeleinden van de Vogelrichtlijn en de Habitatrichtlijn;&#13;
– hun onderlinge relatie;&#13;
– de aanwijzing van gebieden;&#13;
– de soortenbescherming;&#13;
– de rechtsgevolgen hiervan; en&#13;
– de vereisten die gesteld worden aan de implementatie van EG-richtlijnen.&#13;
Waar mogelijk en nodig zal naar publicaties worden verwezen. Belangrijker voor de&#13;
gekozen invalshoek is de wijze waarop deze implementatie tot dusverre in Nederland&#13;
heeft plaatsgevonden en wat de consequenties zijn van niet voldoende of zelfs ontbrekende&#13;
implementatie. Belangrijke wet- en regelgeving die hierbij aan de orde komt is&#13;
de natuurbeschermingswetgeving: Natuurbeschermingswet, Natuurbeschermingswet&#13;
1998, Besluit ontheffingen en vrijstellingen Natuurbeschermingswet, Vogelwet, Jachtwet,&#13;
Flora- en Faunawet en de Wet op de Ruimtelijke Ordening. Uiteindelijk komt dit alles samen bij de beantwoording van de vraag: hoe beperkend zijn nu die richtlijnen&#13;
voor het agrarisch gebruik van gronden of valt dit nog wel mee? In welke gevallen&#13;
kan er sprake zijn van schadevergoeding en waarop is die dan gebaseerd?&#13;
1.2. Een korte historische schets&#13;
De doelstelling van de Vogelrichtlijn is duidelijk: instandhouding van alle in het wild&#13;
levende vogelsoorten. Het gaat niet alleen om de vogels zelf, maar ook om hun&#13;
eieren, nesten en leefgebieden die voorkomen op het Europees grondgebied van de&#13;
lidstaten (art. 1 VR). Na de publicatie van deze richtlijn in 1979 kregen de lidstaten&#13;
twee jaar de tijd om de nodige wettelijke en bestuursrechtelijke bepalingen in werking&#13;
te laten treden om aan de bepalingen en dus aan de doelstelling van deze richtlijn&#13;
te voldoen (art. 18 VR). Bij dit laatste gaat het globaal om twee zaken: enerzijds het&#13;
implementeren van de richtlijnen binnen de Nederlandse regelgeving (zie par. 4 en 5)&#13;
en anderzijds de aanwijzing van speciale beschermingszones (art. 4 VR). Nederland&#13;
bleef in beide zaken in gebreke en veroordelingen van het Europese Hof van Justitie&#13;
volgden.3 Inmiddels is een aantal wetten aangepast ten behoeve van de soortenbescherming4&#13;
en in 2000 heeft Nederland een aanvullende lijst van gebieden die zijn&#13;
aangewezen als speciale beschermingszone bij de Europese commissie ingeleverd (zie&#13;
verder par. 2).&#13;
De Habitatrichtlijn richt zich op de biologische diversiteit door instandhouding van&#13;
natuurlijke habitats en wilde flora en fauna na te streven. Centraal staat daarbij het&#13;
behoud en herstel van deze natuurlijke habitats en wilde dier- en plantensoorten van&#13;
communautair belang (art. 1 HR). Hiervoor wordt een Europees ecologisch netwerk&#13;
(Natura 2000) gevormd door middel van de aanwijzing van speciale beschermingszones.&#13;
Deze aanwijzingsprocedure, die verschilt van die in de Vogelrichtlijn, is nog&#13;
niet afgerond. Daarnaast regelt de Habitatrichtlijn ook soortenbescherming.</inleiding><content>2. De aanwijzing van gebieden en hun rechtsgevolgen&#13;
2.1. De aanwijzing van speciale beschermingszones&#13;
Een lidstaat is verplicht speciale beschermingszones (SBZ’s) onder de Vogelrichtlijn&#13;
aan te wijzen voor de vogelsoorten die vermeld zijn in bijlage I van de Richtlijn (art. 4&#13;
lid 1 VR). Lid 2 geeft aan dat voor trekvogels soortgelijke maatregelen getroffen dienen&#13;
te worden. Uit de uitspraak van het Europese Hof van Justitie in 19985 blijkt dat&#13;
bij de aanwijzing van gebieden alleen ornithologische criteria gelden en dat de IBA ’89-lijst6 daarvoor de wetenschappelijke onderbouwing vormt. Lidstaten kunnen&#13;
afwijken van deze lijst, mits zij daarvoor over andere wetenschappelijke gegevens&#13;
beschikken. Daarnaast hebben zij bij de aanwijzing wel een beoordelingsmarge, maar&#13;
die heeft uitsluitend betrekking op de toepassing van de wetenschappelijke ornithologische&#13;
criteria. Er mag geen afweging met andere belangen plaatsvinden. Met een&#13;
duwtje van een op te leggen dwangsom in de rug heeft de staatssecretaris van LNV in&#13;
2000 een lijst vastgesteld van 40 nieuwe gebieden en deze heeft ze bij de Europese&#13;
Commissie ingediend. Tegen de vaststelling van deze lijst lopen nu in Nederland&#13;
beroepsprocedures.&#13;
Daarnaast is uit eerdere jurisprudentie gebleken – en dit standpunt is in latere&#13;
jurisprudentie meermalen bevestigd7 – dat de verplichtingen en rechtsgevolgen die&#13;
voortvloeien uit een aanwijzing tot SBZ, óók gelden voor die gebieden die als zodanig&#13;
niet zijn aangewezen, maar wel op de IBA ’89-lijst voorkomen.&#13;
In tegenstelling tot de aanwijzing van SBZ’s vindt de aanwijzing van speciale beschermingszones&#13;
onder de Habitatrichtlijn (SAC8) in twee fasen plaats. Allereerst zenden&#13;
de lidstaten een lijst van gebieden naar de Europese Commissie (EC) en de EC stelt&#13;
op basis van al die lijsten één communautaire lijst vast: de Natura 2000. De vaststelling&#13;
van die lijst diende binnen zes jaar na kennisgeving van de Habitatrichtlijn (dus&#13;
in 1998) plaats te vinden (art. 4 lid 3 HR). Vanaf de datum van publicatie van deze&#13;
communautaire lijst zijn alle daarop voorkomende gebieden overeenkomstig de eisen&#13;
in de Habitatrichtlijn beschermd. De lidstaten dienen voor een juiste implementatie&#13;
in hun nationaal recht zorg te dragen (art. 4 lid 4 HR).&#13;
Juist die gefaseerde aanwijzingsprocedure heeft ertoe geleid dat de nationale rechter&#13;
heeft bepaald9 dat voor gebieden die (nog) niet als SAC zijn aangewezen, maar&#13;
daarvoor wel in aanmerking komen, de rechtsgevolgen uit de Habitatrichtlijn nog&#13;
niet van toepassing zijn. Geografisch bestaat er een behoorlijke overlap tussen SBZ’s&#13;
en de aan te wijzen SAC’s.10 Dit heeft als consequentie dat zolang deze gebieden niet&#13;
definitief als SAC zijn aangewezen, hiervoor alleen de bescherming en rechtsgevolgen&#13;
op basis van ornithologische waarden gelden.&#13;
2.2. De rechtsgevolgen van de aanwijzing tot SBZ of SAC&#13;
Artikel 6 van de Habitatrichtlijn beschrijft de rechtsgevolgen voor een aangewezen&#13;
SAC. Artikel 7 HR bepaalt dat artikel 6 leden 2 tot en met 4 ook van toepassing zijn&#13;
voor een SBZ. De rechtsgevolgen voor een SBZ en een SAC zijn dus grotendeels gelijk. Artikel 6 Habitatrichtlijn&#13;
1. De Lid-Staten treffen voor de speciale beschermingszones de nodige instandhoudingsmaatregelen;&#13;
deze behelzen zo nodig passende specifieke of van ruimtelijke-ordeningsplannen deel&#13;
uitmakende beheersplannen en passende wettelijke, bestuursrechtelijke of op een overeenkomst&#13;
berustende maatregelen, die beantwoorden aan de ecologische vereisten van de typen&#13;
natuurlijke habitats van bijlage I en de soorten van bijlage II die in het gebied voorkomen.&#13;
2. De Lid-Staten treffen passende maatregelen om ervoor te zorgen dat de kwaliteit van de&#13;
natuurlijke habitats en de habitats van soorten in de speciale beschermingszones niet verslechtert&#13;
en er geen storende factoren optreden voor de soorten waarvoor de zones zijn aangewezen&#13;
voor zover die factoren, gelet op de doelstellingen van deze richtlijn een significant&#13;
effect zouden kunnen hebben.&#13;
3. Voor elk plan of project dat niet direct verband houdt met of nodig is voor het beheer van&#13;
het gebied, maar afzonderlijk of in combinatie met andere plannen of projecten significante&#13;
gevolgen kan hebben voor zo’n gebied, wordt een passende beoordeling gemaakt van de&#13;
gevolgen voor het gebied, rekening houdende met de instandhoudingsdoelstellingen van dat&#13;
gebied. Gelet op de conclusies van de beoordeling van de gevolgen voor het gebied en onder&#13;
voorbehoud van het bepaalde in lid 4, geven de bevoegde nationale instanties slechts toestemming&#13;
voor dat plan of project nadat zij de zekerheid hebben verkregen dat het de&#13;
natuurlijke kenmerken van het betrokken gebied niet zal aantasten en nadat zij in voorkomend&#13;
geval inspraakmogelijkheden hebben geboden.&#13;
4. Indien een plan of een project, ondanks negatieve conclusies van de beoordeling van de&#13;
gevolgen voor het gebied, bij ontsteltenis van alternatieve oplossingen, om dwingende redenen&#13;
van groot openbaar belang, met inbegrip van redenen van sociale of economische aard,&#13;
toch moet worden gerealiseerd, neemt de Lid-Staat alle nodige compenserende maatregelen&#13;
om te waarborgen dat de algehele samenhang van Natura 2000 bewaard blijft. De Lid-Staat&#13;
stelt de Commissie op de hoogte van de genomen compenserende maatregelen.&#13;
Wanneer het betrokken gebied een gebied met een prioritaire type natuurlijke habitat en/of&#13;
een prioritaire soort is, kunnen alleen argumenten die verband houden met de menselijke&#13;
gezondheid, de openbare veiligheid of met voor het milieu wezenlijke gunstige effecten dan&#13;
wel, na advies van de Commissie, andere dwingende redenen van groot openbaar belang&#13;
worden aangevoerd.&#13;
Het eerste lid van artikel 6 geeft aan dat lidstaten de nodige maatregelen voor instandhouding&#13;
van een speciale beschermingszone dienen te treffen. Hieronder kunnen&#13;
specifieke beheersplannen vallen, al dan niet binnen het kader van de ruimtelijke&#13;
ordening, en passende wettelijke, bestuursrechtelijke of op een overeenkomst berustende&#13;
maatregelen. Centraal staan daarbij de ecologische eisen die de te beschermen&#13;
typen habitats of soorten voor instandhouding stellen.&#13;
Specifieker wordt de bescherming in lid 2, waarin is aangegeven dat lidstaten passende&#13;
maatregelen dienen te treffen om ervoor te zorgen dat de kwaliteit van de&#13;
natuurlijke habitats en de habitats van de aangewezen soorten niet verslechtert en dat&#13;
er geen verstoring met significant effect op de soorten plaatsvindt. De essentie van dit&#13;
lid is de regulering van het bestaande gebruik11 in een SBZ of een SAC of in de omgeving&#13;
ervan.12 Want uit zowel lid 2 als lid 3 kan een externe werking van de aanwijzing worden afgeleid. In het derde lid wordt namelijk bepaald wat er dient te gebeuren als&#13;
er zich een plan of project aandient dat significante gevolgen kan hebben voor een&#13;
SBZ of een SAC. Er dient dan een passende beoordeling opgesteld te worden waaruit&#13;
de gevolgen voor het gebied blijken, waarbij rekening wordt gehouden met de specifieke&#13;
doelstellingen voor de instandhouding van dat gebied. De bevoegde nationale&#13;
instanties dienen in het kader van de toestemmingverlening voor de uitvoering van&#13;
zo’n plan of project het voorzorgbeginsel toe te passen. Dat wil zeggen dat pas toestemming&#13;
wordt verleend als de zekerheid is verkregen dat de natuurlijke kenmerken&#13;
van het betrokken gebied niet aangetast worden. Bovendien dient de bevoegde&#13;
instantie inspraakmogelijkheden te bieden.&#13;
Lid 4 biedt de zogenaamde ontsnappingsclausule. Als uit de beoordeling is gebleken&#13;
dat er wel sprake zal zijn van significante gevolgen, kan toch onder strikte voorwaarden&#13;
toestemming voor de uitvoering worden verleend. Allereerst moet duidelijk&#13;
zijn dat er geen alternatieve oplossingen bestaan. Daarnaast moet de uitvoering van&#13;
het plan of project noodzakelijk zijn vanwege dwingende redenen van groot openbaar&#13;
belang, waarbij ook sociale of economische belangen een rol kunnen spelen.&#13;
Bovendien dienen tegenover het toestaan van de uitvoering compenserende maatregelen&#13;
te staan waardoor de algehele samenhang van Natura 2000 gewaarborgd blijft.&#13;
Extra bepalingen gelden nog voor aangewezen prioritaire habitats en soorten vallend&#13;
onder de Habitatrichtlijn.13&#13;
3. Bescherming van soorten en rechtsgevolgen volgens de richtlijnen&#13;
Zowel Vogel- als Habitatrichtlijn geven bepalingen omtrent soortenbescherming. De&#13;
Vogelrichtlijn legt lidstaten de verplichting op om een algemene regeling in te voeren&#13;
voor de bescherming van alle in het wild levende vogelsoorten die voorkomen op het&#13;
grondgebied van de EU. Het gaat hierbij onder meer om een verbod op het opzettelijk&#13;
doden of vangen, op het vernielen of beschadigen of wegnemen van de nesten en&#13;
eieren, op het rapen van eieren, en op het verstoren van de vogels tijdens hun broedperiode&#13;
(art. 5 VR). Daarnaast betreft het bepalingen die aangeven in welke mate&#13;
vogelsoorten verhandeld mogen worden. Algemeen geldt hiervoor een verbod, maar&#13;
voor bepaalde vogelsoorten (bijlage III) is dit onder gegeven voorwaarden toegestaan&#13;
(art. 6). Ook gaat de Vogelrichtlijn uitgebreid in op de jacht op vogels (art. 7 VR). In&#13;
bijlage II zijn de soorten vermeld waarop – gezien hun populatieniveau – gejaagd mag&#13;
worden volgens bepalingen van de nationale jachtwetgeving. De jacht mag er niet toe&#13;
leiden dat de instandhouding van deze soorten in gevaar komt. Bovendien dienen de&#13;
lidstaten er op toe te zien dat de jacht plaatsvindt binnen de ‘principes van verstandig&#13;
gebruik’ en ‘een ecologische evenwichtige regulering van de betrokken vogelsoorten’&#13;
(art. 7 lid 4 VR). Jacht op vogels terwijl de jongen hun nest nog niet hebben verlaten&#13;
of gedurende andere fasen van de broedperiode, is niet toegestaan. Voor trekvogels is&#13;
de jacht ook niet toegestaan tijdens de trek naar hun broedplaatsen. Daarnaast verbiedt&#13;
de richtlijn bepaalde vangstmethoden (art. 8 VR). Ook ten aanzien van het soortenbeleid kent de Vogelrichtlijn mogelijkheden om&#13;
van het beschermingsregime af te wijken indien er geen andere bevredigende oplossing&#13;
bestaat. In het belang van onder meer volksgezondheid en openbare veiligheid,&#13;
luchtverkeer of ter voorkoming van belangrijke schade aan gewassen, vee, bossen,&#13;
visserij en wateren of ter bescherming van flora en fauna mag van bovenstaande regels&#13;
worden afgeweken (art. 9 VR).&#13;
In feite kent de Habitatrichtlijn een soortenbescherming in twee gradaties14: enerzijds&#13;
de bescherming van de (prioritaire) soort vermeld in bijlage II, waarvoor de aanwijzing&#13;
van een SAC vereist is en waarvoor de daaruit voortvloeiende verplichtingen&#13;
gelden (zie paragraaf 2) , en anderzijds de strikte bescherming van soorten van communautair&#13;
belang, vermeld in bijlage IV. Een aantal soorten komt op beide lijsten&#13;
voor. Deze strikte bescherming is geregeld in de artikelen 12 tot en met 16 HR en is&#13;
vergelijkbaar met het regime voor soortenbescherming uit de Vogelrichtlijn. Lidstaten&#13;
dienen maatregelen te treffen waarbij o.a. een verbod gesteld dient te worden op het&#13;
opzettelijk vangen of doden van in het wild levende soorten, het opzettelijk verstoren&#13;
met name gedurende bepaalde perioden zoals van voorplanting, of het vernielen of&#13;
rapen van eieren. Ook het vernielen of beschadigen van voortplantings- of rustplaatsen&#13;
is verboden. Voor planten geldt een verbod op onder meer het opzettelijk plukken&#13;
en verzamelen, afsnijden, ontwortelen of vernielen. Zowel voor dier- als voor&#13;
plantensoorten worden bepalingen gegeven over de toelaatbaarheid van verhandelbaarheid.&#13;
In vergelijking met de Vogelrichtlijn kent de Habitatrichtlijn soortgelijke afwijkingsmogelijkheden&#13;
ten aanzien van bovenstaande verboden. Afwijken mag in het&#13;
belang van de bescherming van de wilde flora en fauna en van de instandhouding van&#13;
natuurlijke habitats, ter voorkoming van belangrijke schade aan gewassen, vee, bossen,&#13;
visserij en wateren of andere vormen van eigendom, in het belang van onder&#13;
meer volksgezondheid en openbare veiligheid of om andere dwingende redenen van&#13;
groot openbaar belang, ook om sociale en economische redenen (art. 16 HR). Ook&#13;
hier geldt de voorwaarde dat dit alleen kan als er geen andere bevredigende oplossing&#13;
bestaat, maar ook dat de afwijking de populatie in haar voortbestaan in hun natuurlijke&#13;
verspreidingsgebied niet mag bedreigen.&#13;
4. Hoe dient implementatie van de richtlijnen plaats te vinden?&#13;
Wie is er nu gebonden aan deze EG-richtlijnen? Wat betekenen deze bepalingen voor&#13;
regelgeving in Nederland? Om hier een vergaande verhandeling over Europees&#13;
recht15 te voorkomen, schets ik globaal de criteria16 waaraan de implementatie van&#13;
EG-richtlijnen dient te voldoen. Dit geeft tevens ook een goed beeld van hoe de rechter&#13;
met dit soort implementatiezaken en -vraagstukken omgaat. Een lidstaat is binnen gegeven voorwaarden vrij in de keuze van de middelen van&#13;
de omzetting van een EG-richtlijn, maar deze uitvoeringsregelingen moeten wel de&#13;
juiste uitvoering en naleving verzekeren. Hieruit vloeit voort dat het doel en de strekking&#13;
dienen overeen te komen.17 Indien een richtlijn daartoe de ruimte biedt, kan een&#13;
lidstaat bij de implementatie verder gaan dan datgene wat de richtlijn zelf oplegt. Zo&#13;
kent de Vogelrichtlijn geen minimum harmonisatie; artikel 14 bepaalt namelijk dat de&#13;
lidstaten beschermingsmaatregelen kunnen treffen die strenger zijn dan die in de&#13;
richtlijn zijn gegeven.&#13;
Daarnaast geldt voor een nationale uitvoeringsregeling dat het een algemeen verbindend&#13;
voorschrift dient te zijn. Een planologische kernbeslissing voldoet bijvoorbeeld&#13;
niet aan deze voorwaarde18; evenmin een op basis van vrijwilligheid afgesloten&#13;
overeenkomst.19 Bovendien dient het voorschrift concreet en voldoende nauwkeurig&#13;
te zijn, zodat er geen beleidsvrijheid of een te grote interpretatieruimte ontstaat.20 Bij&#13;
de keuze op welk overheidsniveau de uitvoeringsregelgeving geregeld wordt, geldt&#13;
het vereiste van parallellie van normen: de lidstaat dient de richtlijn om te zetten in&#13;
regelgeving van hetzelfde niveau als waarin de lidstaat tot dusverre de desbetreffende&#13;
materie heeft geregeld.21&#13;
Een correcte implementatie heeft als gevolg dat de werking van een EG-richtlijn&#13;
naar particulieren toe plaatsvindt langs de door de lidstaten getroffen uitvoeringsmaatregelen22&#13;
en dat particulieren zich op deze manier op nationale bepalingen kunnen&#13;
beroepen om de richtlijnbepalingen te kunnen afdwingen.&#13;
Maar wat nu als een lidstaat nog geen juiste implementatie binnen haar regelgeving&#13;
heeft doorgevoerd? Uit de gang van zaken tot nu toe blijkt dat lidstaten – ook Nederland&#13;
– regelmatig niet aan de implementatieverplichtingen voldoen of die verplichtingen&#13;
anders interpreteren.23&#13;
Eerst is daar de mogelijkheid om te bezien of de bestaande nationale regelgeving&#13;
door middel van een richtlijnconforme interpretatie toch kan worden toegepast. Het&#13;
gaat dan om de toepassing van een wet of regeling in het licht van het doel van de&#13;
richtlijn en het beoogde resultaat daarvan. Dit mag echter niet leiden tot een sterk&#13;
afwijkende interpretatie van nationale regelgeving zoals die tot dan toe gangbaar is.&#13;
Het kan met name worden toegepast bij tekstuele verschillen.&#13;
Indien richtlijnconforme interpretatie geen optie is, geldt er een rechtstreekse&#13;
werking van EG-richtlijnen voor alle overheidsinstanties, inclusief lagere publiekrechtelijke organisaties,24 mits de bepalingen uit de richtlijnen onvoorwaardelijk en&#13;
voldoende nauwkeurig zijn. De verplichting die de bepaling oplegt is dan van geen&#13;
enkele voorwaarde afhankelijk, noch vanuit de EG, noch vanuit de lidstaat zelf. Ditzelfde&#13;
geldt ook voor de uitvoering of de werking van die bepaling.&#13;
Alle overheidsinstanties – dus ook lagere overheden – dienen de bepalingen waarvoor&#13;
de rechtstreekse werking geldt, dan rechtstreeks toe te passen. Sterker nog:&#13;
indien er sprake is van een onrechtmatige overheidsdaad als gevolg van het niet correct&#13;
toepassen van EG-richtlijnen waaruit schade voortvloeit, ontstaat er een schadevergoedingsplicht.&#13;
25 Deze rechtstreekse werking van EG-richtlijnen geldt overigens&#13;
niet voor particulieren.26&#13;
In de jurisprudentie waarin toepassing van EG-richtlijnen aan de orde komt, wordt&#13;
bij de beoordeling van de implementatie deze lijn gevolgd. Voor de desbetreffende&#13;
casus wordt door de rechter bekeken welke (nationale) regelgeving in aanmerking&#13;
komt als implementatieregelgeving en deze wordt daarop getoetst. Indien de rechter&#13;
constateert dat de implementatie onvoldoende of incorrect heeft plaatsgevonden, dan&#13;
beoordeelt de rechter of hij in het geschil de uitvoeringsregelgeving richtlijnconform&#13;
kan toepassen. Deze toepassing heeft slechts een beperkte reikwijdte, omdat een&#13;
rechter niet vrij is een regeling zo ver in de werking om te buigen dat daardoor de&#13;
oorspronkelijke doelstelling van de regeling geweld wordt aangedaan. Blijkt dit niet&#13;
haalbaar, dan komt aan de orde of aan de bepalingen uit een richtlijn die in het geschil&#13;
zijn betrokken, rechtstreekse werking kan worden toegekend. Zo heeft de rechter bijvoorbeeld&#13;
geoordeeld dat de regeling omtrent de aanwijzing van SBZ’s (art. 4 VR)&#13;
een rechtstreekse werking heeft.27 De rechtsgevolgen van die aanwijzing gelden&#13;
daardoor ook voor die gebieden die niet daadwerkelijk zijn aangewezen, maar zich&#13;
op basis van de IBA ’89-lijst wel kwalificeren. Daar tegenover heeft de rechter aan de&#13;
gefaseerde aanwijzingsprocedure van SAC’s geen rechtstreekse werking toegekend&#13;
(zie ook par. 2). Ook ten aanzien van artikel 6 Habitatrichtlijn (rechtsgevolgen gebiedsaanwijzing&#13;
SBZ en SAC) heeft de rechter geoordeeld dat hieraan indien nodig rechtstreekse&#13;
werking kan worden ontleend.28 Dit geeft als voorlopig resultaat dat de&#13;
rechtsgevolgen (art. 6 leden 2 tot en met 4 HR) wel rechtstreeks werken voor SBZ’s&#13;
en andere kwalificerende gebieden op de IBA ’89-lijst, maar dat deze nog niet van&#13;
toepassing zijn voor SAC’s.&#13;
5. Hoe vindt implementatie in Nederland plaats?&#13;
In het hiervoor gaande zijn al enkele voorbeelden gegeven over de implementatieproblematiek&#13;
in Nederland, maar hoe is het daarmee nu feitelijk gesteld? Ook hier is&#13;
het dan goed om een onderscheid te maken tussen gebiedsbescherming en soortenbescherming. 5.1. Gebiedsbescherming&#13;
Allereerst dient de vraag zich aan welke nationale regelgeving in aanmerking kan&#13;
komen voor de bescherming van een SBZ of SAC na de aanwijzing. Met andere woorden:&#13;
welke gebiedsaanwijzing binnen de nationale regelgeving brengt die rechtsgevolgen&#13;
met zich dat die de juiste vertaling geven van de rechtsgevolgen uit artikel 6 HR?&#13;
Nederland kent vele soorten gebiedsaanwijzingen, maar als men strikt gaat kijken&#13;
welke werking die met zich brengen, dan blijkt dat alleen de aanwijzing tot beschermd&#13;
natuurmonument en staatsnatuurmonument volgens de Natuurbeschermingswet het&#13;
dichtst in de buurt komt, maar zeker geen volledige implementatie vormt. Hoewel de&#13;
rechter aanvankelijk de Natuurbeschermingswet wel als voldoende implementatie&#13;
beoordeelde,29 is deze daar later op teruggekomen en heeft er een duidelijke nuancering&#13;
plaatsgevonden.30 Voor regulering van het bestaande gebruik en het tegengaan&#13;
van verslechtering (art. 6 lid 2 HR) biedt artikel 12 van de Natuurbeschermingswet&#13;
wel voldoende implementatie of kan dit richtlijnconform worden toegepast.31 Maar&#13;
voor de beoordeling van een plan of project met toepassing van het voorzorgbeginsel&#13;
en gestelde voorwaarden bij toch toestemmingverlening bij schadelijke effecten (art. 6&#13;
leden 3 en 4 HR) schiet de vergunningverleningsprocedure (art. 12 NB-wet) zwaar&#13;
tekort. Ook een richtlijnconforme interpretatie is daarom niet aan de orde.&#13;
Bij de inwerkingtreding van de Natuurbeschermingswet 1998 is het nog de vraag&#13;
of dan het implementatieprobleem is opgelost. In het afwegingskader van de vergunningverlening&#13;
(art. 16 NB-wet ’9832) is wel het voorzorgbeginsel opgenomen, maar&#13;
ontbreken echter de passende beoordeling, afweging van alternatieven en de verplichte&#13;
compensatie bij toch toestemmingverlening bij schadelijke effecten. De Natuurbeschermingswet&#13;
1998 introduceert daarnaast een beperking van de externe werking&#13;
(art. 16 lid 3 NB-wet ’98), terwijl dit uit artikel 6 van de Habitatrichtlijn niet voortvloeit.&#13;
Het zal waarschijnlijk te zijner tijd aan de beoordeling van de rechter zijn of&#13;
dit door middel van richtlijnconforme toepassing (i.c. door deze beperking achterwege&#13;
te laten) toch als voldoende implementatie kan worden opgevat.&#13;
Al wel in werking getreden is de mogelijkheid van de aanwijzing van gebieden in&#13;
verband met internationale verplichtingen (art. 27-29 NB-wet ’98) en deze is benut&#13;
voor de aanwijzing van SBZ’s en SAC’s.33 Uit deze aanwijzing vloeien echter geen&#13;
rechtsgevolgen voort, waardoor deze gebiedsaanwijzing geen implementatie van de&#13;
rechtsgevolgen vormt. Er vindt binnen het ministerie van LNV nu gedachtevorming&#13;
plaats over aanpassing van de Natuurbeschermingswet 1998 op dit punt om alsnog&#13;
aan de implementatie te voldoen. Naast de Natuurbeschermingswet kan eventueel een beschermende bestemming&#13;
met de juiste voorschriften34 in het bestemmingsplan ter overweging komen.35 Tot&#13;
dusverre heeft hierover nog geen positieve beoordeling door een rechter plaatsgevonden.&#13;
Sterker nog: een herziening van een bestemmingsplan blijkt vaak “een plan of&#13;
project ... dat significante gevolgen kan hebben voor zo’n gebied” (art. 6 lid 3 HR).&#13;
Bovendien rijst de vraag of met een beschermingsregime op gemeentelijk niveau wel&#13;
wordt voldaan aan het vereiste van de parallellie van normen.&#13;
Al met al kan de conclusie worden getrokken dat Nederland de implementatie&#13;
voor gebiedsbescherming niet voldoende geregeld heeft. In menig uitspraak36 van het&#13;
afgelopen jaar wordt dan ook rechtstreeks getoetst aan de verplichtingen die voortvloeien&#13;
uit artikel 6 HR.&#13;
De Europese Commissie heeft inmiddels deze conclusie ook getrokken en is tegen&#13;
Nederland hiervoor een ingebrekestellingsprocedure gestart.&#13;
5.2. Soortenbescherming&#13;
Na de diverse veroordelingen van Nederland vanwege het in gebreke blijven ten aanzien&#13;
van een juiste implementatie van de bepalingen voor soortenbescherming uit de&#13;
Vogelrichtlijn, zijn uiteindelijk in 1993 de Vogelwet en de Jachtwet aangepast. Dit&#13;
gebeurde ook voor de bepalingen over beschermde dier- en plantensoorten uit de Habitatrichtlijn&#13;
via de Natuurbeschermingswet.37 Daarnaast is in 1994 het Besluit ontheffingen&#13;
en vrijstellingen Natuurbeschermingswet38 in werking getreden, waardoor de afwijkingsmogelijkheden&#13;
werden geïmplementeerd. Hierdoor is voldaan aan de implementatie&#13;
of kan door middel van richtlijnconforme interpretatie39 de juiste toepassing aan de&#13;
EG-richtlijnen worden gegeven. Bij de inwerkingtreding van de Flora- en Faunawet,&#13;
die de soortenbescherming van de Vogelwet, Jachtwet en Natuurbeschermingswet overneemt,&#13;
wordt ook voor dit laatste stuk een correcte implementatie doorgevoerd.40&#13;
In tegenstelling tot de implementatie van de gebiedsbescherming kan voor de soortenbescherming&#13;
worden geconcludeerd dat er in de Nederlandse regelgeving geen&#13;
lacunes in de implementatie voorkomen. 6. Wat zijn de consequenties hiervan voor eigendom en gebruik van&#13;
agrarische gronden?&#13;
Na deze uiteenzetting van de werking van de Vogel- en de Habitatrichtlijn wordt het&#13;
tijd ons te concentreren op het uiteindelijke doel van dit artikel: de consequenties van&#13;
deze richtlijnen voor het eigendom en het gebruik van agrarische gronden. Ook hierbij&#13;
is het goed om onderscheid te maken in de gevolgen die een gebiedsaanwijzing&#13;
met zich brengt en de gevolgen met betrekking tot de bescherming van een bepaalde&#13;
soort. Voor wat betreft de gebiedsaanwijzing wordt hier alleen ingegaan op de aanwijzing&#13;
tot SBZ, omdat de aanwijzing tot SAC nog niet is afgerond en uit jurisprudentie&#13;
is gebleken dat voor deze gebieden de rechtsgevolgen nog niet van toepassing&#13;
zijn (zie par. 4).&#13;
6.1. Consequenties bij gebiedsaanwijzing&#13;
Met de aanwijzing van de 40 nieuwe gebieden in 2000 zijn nu in Nederland 79 gebieden&#13;
– met een totale oppervlakte van ongeveer 1.000.000 ha – aangewezen op basis&#13;
van de Vogelrichtlijn.41 Hierbinnen vallen veel bestaande bossen, natuurterreinen en&#13;
wateren, maar ook landbouwgronden. Maar door de externe werking hebben de&#13;
gebiedsaanwijzingen ook consequenties voor een groot areaal landbouwgronden,&#13;
direct grenzend aan of liggend in de nabijheid van een SBZ. Deze ‘nabijheid’ kan niet&#13;
algemeen begrensd worden, bijvoorbeeld door middel van een bufferzone, maar is&#13;
juist gekoppeld aan de te beschermen waarden binnen een gebied. Bepalend voor de&#13;
reikwijdte van de externe werking is dan of een handeling die buiten een gebied&#13;
plaatsvindt significante gevolgen kan hebben voor deze waarden.&#13;
Om enigszins gestructureerd de consequenties in ogenschouw te nemen, zijn in&#13;
deze paragraaf verschillende soorten handelingen onderscheiden: handelingen die&#13;
onderdeel uitmaken van bestaand gebruik, handelingen die leiden tot intensivering&#13;
van het bestaande gebruik en handelingen die een verandering ten opzichte van het&#13;
bestaande gebruik tot gevolg hebben.&#13;
6.1.1. Bestaand gebruik&#13;
Zoals in paragraaf 5.1 is beschreven, geeft artikel 6 lid 2 van de Habitatrichtlijn de&#13;
bepalingen omtrent het bestaande gebruik van gronden in en om een SBZ. De eerste&#13;
vraag die zich voor een specifiek gebied voordoet, is of en op welke manier implementatie&#13;
van deze bepalingen in Nederlandse regelgeving heeft plaatsgevonden. Uit&#13;
jurisprudentie42 is inmiddels gebleken dat dit voor bestaand gebruik tot nu toe alleen&#13;
via de Natuurbeschermingswet als voldoende is beoordeeld. Liggen de landbouwgronden&#13;
binnen de invloedssfeer van een SBZ die ook is aangewezen tot beschermd&#13;
natuurmonument of staatsnatuurmonument, dan is voor deze gronden het Natuurbeschermingswetregime&#13;
van toepassing.43 Dat wil zeggen dat voor zowel de interne&#13;
als de externe werking geldt dat voor bestaand gebruik geen vergunning conform artikel 12 van de Natuurbeschermingswet nodig is, tenzij dit bestaande gebruik&#13;
schadelijk kan zijn. Of dit zo is, is veelal te herleiden uit de aanwijzingsbeschikking&#13;
van het natuurmonument. Zo kan bijvoorbeeld aangegeven zijn dat alleen voor uitbreiding&#13;
van drainage of beregening een vergunning vereist is. De bestaande drainage&#13;
kan dan zonder vergunning voortgaan. De definitieve beoordeling of bestaand&#13;
gebruik schadelijk kan zijn, vindt plaats in de procedure van vergunningverlening en&#13;
kan zonodig aan de rechter worden voorgelegd. Bij een vermoeden van schadelijk&#13;
bestaand gebruik zonder of in strijd met een vergunning kan een belanghebbende de&#13;
minister van LNV verzoeken bestuursdwang toe te passen. Overigens is voor handelingen&#13;
die zijn opgenomen in een beheersplan voor een aangewezen natuurmonument&#13;
(art. 14 NB-wet) geen vergunning vereist.&#13;
Indien een belanghebbende door de weigering van een vergunning of door aan een&#13;
vergunning verbonden voorwaarden schade lijdt, kan de minister van LNV hem&#13;
schadevergoeding toekennen (art. 18 NB-wet). In dit geval maakt het wel uit of het&#13;
gaat om een staatsnatuurmonument of een beschermd natuurmonument. De rechter&#13;
heeft namelijk bepaald dat deze schadevergoeding niet bij staatsnatuurmonumenten&#13;
van toepassing is.44&#13;
Waar de Natuurbeschermingswet niet van toepassing is, is het ook mogelijk dat er&#13;
met betrekking tot het bestaande gebruik voldoende beschermende werking uitgaat&#13;
van het desbetreffende vigerende bestemmingsplan via gebruiksverboden of het stelsel&#13;
van aanlegvergunningen. Of dit daadwerkelijk zo is, kan in feite alleen geconstateerd&#13;
worden door toetsing van het toegestane gebruik volgens het bestemmingsplan&#13;
aan artikel 6 lid 2 HR. Verdraagt dit toegestane gebruik zich niet met in deze bepaling&#13;
neergelegde verplichtingen, dan is er alsnog sprake van een rechtstreekse werking van&#13;
artikel 6 lid 2 HR. Momenten van toetsing zullen zich met name voordoen bij het&#13;
voornemen van verrichten van handelingen die een vergunningplicht hebben, of bij&#13;
controle en handhaving van de geldende voorschriften. Bij de uitvoering hiervan dienen&#13;
gemeenten hieraan voldoende aandacht te geven, omdat alle overheidsinstanties&#13;
– dus ook gemeenten – aangesproken kunnen worden op deze rechtstreekse werking&#13;
(zie par. 4). Ook bij het opstellen van een nieuw bestemmingsplan of de herziening&#13;
ervan dient voortzetting van het bestaande gebruik getoetst te worden op eventuele&#13;
significante schade aan de aanwezige waarden in de SBZ.45&#13;
Waar noch de Natuurbeschermingswet, noch relevante voorschriften uit het&#13;
bestemmingsplan van toepassing zijn, geldt de rechtstreekse werking van artikel 6 lid&#13;
2 HR. De vraag rijst dan op welke manier deze bepalingen toegepast dienen te worden,&#13;
zowel inhoudelijk als procedureel. In het voorjaar van 2000 is van de hand van&#13;
de Europese Commissie een uitgebreide toelichting op artikel 6 HR verschenen.46 De&#13;
toelichting vormt het standpunt van de EC en is niet bindend.&#13;
De EC geeft hierin aan dat lidstaten dienen te anticiperen op potentiële significante&#13;
verslechtering of verstoring van een SBZ. Lid 2 richt zich dan met name ook op die activiteiten die kunnen worden verricht zonder dat daarvoor vooraf toestemming is&#13;
vereist, zoals bijvoorbeeld allerlei activiteiten binnen de landbouw. Expliciet wordt&#13;
daarbij aangegeven dat het hier niet alleen om toekomstige activiteiten gaat. Vindt er&#13;
een handeling binnen het bestaande gebruik plaats die een significante verstoring of&#13;
een verslechtering kan veroorzaken ten aanzien van de soorten waarvoor het gebied&#13;
is aangewezen, dan dient de lidstaat zorg te dragen voor de nodige maatregelen voor&#13;
de instandhouding. Het referentiekader hiervoor wordt gevormd door de beschreven&#13;
situatie bij aanwijzing tot SBZ. Als voorbeelden van maatregelen worden gegeven de&#13;
stopzetting van die handeling of het treffen van mitigerende maatregelen. Daarbij&#13;
wordt de mogelijkheid van economische compensatie genoemd. Omdat het gaat om&#13;
maatregelen die verslechtering of verstoring dienen te vermijden, is het mogelijk dat&#13;
deze maatregelen ook buiten de SBZ getroffen dienen te worden.&#13;
Het bovenstaande geeft enerzijds een beeld van de werking van artikel 6 lid 2 HR&#13;
alsof er sprake is van de aanwijzing van een beschermd natuurmonument: bestaand&#13;
gebruik kan onbelemmerd voortgaan, tenzij dit schadelijk kan zijn. Deze rechtstreekse&#13;
verbindende werking geldt echter niet ten aanzien van particulieren, in tegenstelling&#13;
tot de rechtsgevolgen van de aanwijzing tot beschermd natuurmonument. Een agrarisch&#13;
ondernemer behoeft niet te voldoen aan de Europese richtlijnen; het volstaat dat&#13;
hij zich houdt aan de Nederlandse regelgeving.&#13;
Daarnaast is er sprake van een verschil in werking indien het juist gaat om bestaand&#13;
gebruik dat significante schade kan veroorzaken. Hierbij moeten twee situaties&#13;
onderscheiden worden. Ten eerste de situatie waarbij sprake is van een handeling die&#13;
op enigerlei wijze een besluit met zich brengt op basis van Nederlandse regelgeving.&#13;
Het kan bijvoorbeeld gaan om een aanlegvergunning of een handeling die in strijd is&#13;
met een bepaald verbod. Deze situatie brengt een besluit teweeg waartegen rechtsbescherming&#13;
openstaat. In deze procedure dient een belanghebbende dan voldoende&#13;
te kunnen onderbouwen dat er sprake kan zijn van significante gevolgen voor de&#13;
waarden van de SBZ, of juist niet.47 Dit geldt tevens voor het orgaan dat het besluit&#13;
heeft genomen. Uitspraken tot dusverre48 laten zien dat de Afdeling bestuursrechtspraak&#13;
kritisch is ten aanzien van de onderbouwing, en dat onzorgvuldige voorbereiding&#13;
en/of ondeugdelijke argumentatie van een besluit leidt tot vernietiging. Veroorzaakt&#13;
een dergelijk besluit voor de belanghebbende schade, dan is de regeling op basis&#13;
waarvan het besluit is genomen, bijvoorbeeld de Natuurbeschermingswet of de Wet&#13;
op de Ruimtelijke Ordening, bepalend voor de mogelijkheid van schadevergoeding.&#13;
Ten tweede de situatie waarbij bestaand gebruik wel schadelijk kan zijn – en eventueel&#13;
al jaren plaatsvindt – zonder dat hierover een besluit tot stand komt. De rechtstreekse&#13;
werking van artikel 6 lid 2 HR biedt dan geen mogelijkheid om via de&#13;
bestuursrechter bestuursdwang af te dwingen. Via een civiele procedure kan van de&#13;
Staat wel gevorderd worden dat deze de implementatie van de richtlijn binnen een gegeven termijn uitvoert.49 Daarna kan pas het desbetreffende bevoegde orgaan overgaan&#13;
tot handhaving.&#13;
6.1.2. Intensivering van gebruik&#13;
Bij intensivering van gebruik, bijvoorbeeld de uitbreiding van drainage of de nieuwbouw&#13;
van een stal, zijn doorgaans een of meer vergunningen vereist, zoals bouw-,&#13;
aanleg- of milieuvergunning. Speelt deze activiteit zich af binnen de werkingssfeer&#13;
van een SBZ, dan komt ook hier weer de vraag naar voren of dit significante schade&#13;
kan veroorzaken voor de waarden en dient dit in een besluit goed onderbouwd en&#13;
beargumenteerd te worden.&#13;
Maar in tegenstelling tot bij bestaand gebruik kan een activiteit die intensivering&#13;
beoogt, de toepassing van artikel 6 lid 3 HR met zich brengen, namelijk als deze activiteit&#13;
valt onder ‘een plan of project’ dat significante gevolgen kan hebben, afzonderlijk&#13;
óf in combinatie met andere plannen of projecten. Uit de toelichting van de Europese&#13;
Commissie blijkt dat aan ‘plan’ en ‘project’ een ruime interpretatie gegeven dient&#13;
te worden. Bij ‘project’ dient gedacht te worden aan bouwwerken en andere werken,&#13;
ook bijvoorbeeld significante intensivering van de landbouw. Uit nationale jurisprudentie&#13;
is inmiddels deze ruime opvatting gebleken. Voorbeeld: de bouw van een&#13;
vleeskalverenstal of de bouw van een agrarische bedrijfswoning binnen een bestemming&#13;
agrarische bedrijfsdoeleinden wordt al geacht onder een plan of project te vallen.50&#13;
Dit betekent echter niet dat intensivering van gebruik per definitie niet is toegestaan.&#13;
Blijkt op voorhand dat het hier om een activiteit gaat waarvan zeker is dat die&#13;
geen significante gevolgen met zich brengt, dan is een passende beoordeling conform&#13;
lid 3 niet aan de orde en blijft de verdere toepassing van dit lid (het voorzorgbeginsel)&#13;
achterwege. Dit dient in een te nemen besluit wel goed onderbouwd en beargumenteerd&#13;
te worden. Bij twijfel omtrent de schadelijkheid brengt het wél een passende&#13;
beoordeling met zich en daaruit voortvloeiend de toepassing van het voorzorgbeginsel.&#13;
De toelichting van de EC geeft aan dat bij een passende beoordeling volstaan kan&#13;
worden met de beoordeling van de effecten van het voorgenomen plan of project.&#13;
Daarbij wordt aangegeven dat dit kan plaatsvinden in het kader van een m.e.r. of kan&#13;
zijn opgebouwd volgens de methodiek van een m.e.r., mits deze voldoende toegespitst&#13;
is op de gevoeligheid en de instandhoudingsdoelstelling van het desbetreffende&#13;
gebied. Indien binnen de werkingssfeer van de SBZ andere plannen of projecten&#13;
plaatsvinden of gepland zijn, dienen deze vanwege potentiële cumulatieve effecten in&#13;
de beoordeling meegenomen te worden.&#13;
Veelal gaat het bij intensivering van agrarisch gebruik om individuele bedrijfsbelangen.&#13;
De mogelijkheid die lid 4 biedt om bij schadelijke gevolgen de activiteit&#13;
toch doorgang te laten vinden, zal in deze situaties niet toegepast kunnen worden.&#13;
Dit kan alleen als er sprake is van dwingende redenen van groot openbaar belang.&#13;
Zoals in paragraaf 5.1 is aangegeven, kent Nederland geen regelgeving die de implementatie&#13;
van artikel 6 lid 3 HR voldoende regelt. Dit betekent dat het bovenstaande ook geldt als de activiteiten die onder ‘plan’ of ‘project’ kunnen worden begrepen,&#13;
plaatsvinden binnen de werkingssfeer van een aangewezen beschermd of staatsnatuurmonument,&#13;
en in dat kader voor die activiteiten een Natuurbeschermingswetvergunning&#13;
vereist is.&#13;
6.1.3. Verandering van gebruik&#13;
Dient zich een (gedeeltelijke) verandering van gebruik aan, bijvoorbeeld van landbouw&#13;
naar natuurontwikkeling, recreatie, woningbouw of naar industriële doeleinden,&#13;
dan zal ook deze veelal vallen onder het regime van artikel 6 lid 3 HR. Vaak&#13;
brengt een dergelijke verandering een wijziging van een bestemmingsplan met zich.&#13;
Een bestemmingsplan, zo blijkt uit zowel de toelichting van de EC als uit de groeiende&#13;
hoeveelheid jurisprudentie juist ten aanzien van verandering van gebruik, valt&#13;
onder ‘plan’ als bedoeld in artikel 6 lid 3 HR.51 Maar ook in het kader van bijvoorbeeld&#13;
de bouw- of aanlegvergunningverlening voor de realisatie van dit nieuwe&#13;
gebruik komt de toetsing aan artikel 6 lid 3 steeds vaker aan de orde.52 Uit deze uitspraken&#13;
blijkt een duidelijke gang van zaken. Zodra een plan of project binnen de&#13;
werkingssfeer van een SBZ kan vallen, beoordeelt de rechter of er sprake is van voldoende&#13;
implementatie van artikel 6 HR. Komt deze bij onvoldoende implementatie&#13;
tot de conclusie dat de rechtstreekse werking van dit artikel van toepassing is – wat&#13;
veelal het geval is53 –, dan staat daarna centraal de vraag of er sprake is van significante&#13;
effecten. Onzorgvuldige voorbereiding of ondeugdelijke argumentering met betrekking&#13;
tot deze effecten leidt tot vernietiging van een genomen besluit. Indien niet aannemelijk&#13;
kan worden gemaakt dat er sprake is van significante effecten, dan wordt de&#13;
toepassing van lid 3 verder achterwege gelaten. In de beoordeling door de verschillende&#13;
rechtbanken of er sprake is van significante effecten spelen factoren als afstand,&#13;
omvang van het plan of project, of de aanwezigheid van een buffer of een beschermende&#13;
barrière een rol. In de jurisprudentie tot nu toe komt de Afdeling vaak tot het&#13;
oordeel dat activiteiten geen significante gevolgen hebben.54&#13;
Indien bij de realisering van het plan of het project dwingende redenen van openbaar&#13;
belang spelen, dan is de toepassing van lid 4 mogelijk. Tot dusverre is deze ontsnappingsclausule&#13;
nog maar weinig toegepast én door de rechter gehonoreerd.55 6.2. Consequenties bij soortenbescherming&#13;
In verhouding tot de gebiedsbescherming zijn de consequenties bij soortenbescherming&#13;
eenvoudiger te overzien. Dat dit in de praktijk niet minder vergaande gevolgen&#13;
kan hebben, getuige de zaak van het Grensoverschrijdende Bedrijventerrein (GOB)&#13;
in Heerlen-Aken. Echter, algemeen is aangenomen – en in de jurisprudentie bevestigd&#13;
– dat de rechtsgevolgen van de soortenbescherming van zowel de Vogelrichtlijn als de&#13;
Habitatrichtlijn voldoende in Nederlandse regelgeving zijn geïmplementeerd, of dat&#13;
deze regelgeving richtlijnconform kan worden toegepast (zie par. 5.2). Dit maakt het&#13;
ten opzicht van de gebiedsbescherming een stuk overzichtelijker.&#13;
Voor een agrarische ondernemer is vooral van belang te weten welke soorten er op&#13;
zijn land voorkomen en op welke bijlage van welke richtlijn deze geplaatst zijn. Hierbij&#13;
moet onderscheid gemaakt worden tussen vogelsoorten en andere dier- en plantensoorten.&#13;
De soortenbescherming van beschermde vogels56 is geregeld via de Vogelwet. De&#13;
soortenbescherming van de dier- en plantensoorten die op bijlage IV van de Habitatrichtlijn&#13;
zijn vermeld en behoren tot in Nederland voorkomende inheemse soorten,&#13;
zijn bij het Besluit beschermde inheemse dier- en plantensoorten aangewezen tot&#13;
beschermde dier- en plantensoort. Daardoor vallen deze soorten onder het soortenbeschermingsregime&#13;
van de Natuurbeschermingswet. De rechtsgevolgen uit zowel de&#13;
Vogelrichtlijn als de Habitatrichtlijn (zie par. 3.2), zoals het verbod op opzettelijk&#13;
verstoren of het vernielen of beschadigen van voortplantings- of rustplaatsen, zijn op&#13;
deze manier omgezet in Nederlands recht.&#13;
Deze rechtsgevolgen kunnen de nodige gebruiksbeperkingen met zich brengen,&#13;
zowel ten aanzien van bestaand gebruik, intensivering, als verandering van gebruik,&#13;
indien dit zou leiden tot overtreding van verboden. In bepaalde situaties kan door&#13;
middel van vergunningverlening57 of via ontheffing of vrijstelling58 hiervan worden&#13;
afgeweken. Dit is bijvoorbeeld aan de orde ter voorkoming van belangrijke schade&#13;
aan gewassen, vee en bossen, maar ook bij dwingende redenen van openbaar belang.&#13;
Dit is echter alleen mogelijk als er geen andere bevredigende oplossing bestaat. Hieruit&#13;
vloeit voort dat een alternatievenonderzoek aan de orde is. Dit is niet hetzelfde als&#13;
aantonen dat de gekozen locatie de meest geschikte zou zijn.59 Voor beschermde dieren&#13;
plantensoorten (NB-wet) geldt daarnaast als voorwaarde dat er geen afbreuk mag&#13;
worden gedaan aan het streven de populaties van de betrokken soort in hun natuurlijke&#13;
verspreidingsgebied in een gunstige staat van instandhouding voort te laten&#13;
bestaan. Dit leidt impliciet tot – indien nodig – het treffen van compenserende maatregelen, voorafgaand aan de uitvoering van werkzaamheden die leiden tot intensivering&#13;
of verandering van gebruik.60&#13;
7. Conclusies&#13;
In dit artikel heb ik geprobeerd een algemeen beeld te schetsen van de werking van de&#13;
Vogel- en de Habitatrichtlijn in Nederland. Tevens heb ik getracht meer specifiek in&#13;
te gaan op de consequenties van grondgebruik, met name in de agrarische sfeer. Vooral&#13;
als gekeken wordt naar de consequenties op perceelsniveau, veroorzaakt de&#13;
gebiedsbescherming de meeste onduidelijkheid. Dit wordt veroorzaakt door de&#13;
verschillende gebiedsaanwijzingen, waarvan voor de SBZ’s al wel de rechtsgevolgen&#13;
gelden, maar voor de SAC’s nog niet. Het achterwege blijven van voldoende implementatie&#13;
van de rechtsgevolgen van deze gebiedsaanwijzingen maakt het er niet&#13;
eenvoudiger op. Hierdoor moet er elke keer weer onderzocht worden wat waar van&#13;
toepassing is en hoe dat uitgelegd dient te worden. Bovendien confronteert dit ook&#13;
lagere overheidsorganen met hun verantwoordelijkheid voor een correcte toepassing&#13;
van de rechtstreekse werking.&#13;
Hoe beperkend zijn nu de Vogel- en de Habitatrichtlijn voor de landbouw? De&#13;
beperkingen zullen zowel bij gebiedsbescherming als bij soortenbescherming met&#13;
name voelbaar zijn als het gaat om intensivering en verandering van gebruik. Bij&#13;
gebiedsbescherming lijkt voor de eigenaar/gebruiker de essentie te liggen bij de vraag:&#13;
kan mijn voorgenomen activiteit significante gevolgen voor de SBZ hebben? In veel&#13;
gevallen binnen het normale agrarische gebruik zal deze vraag ontkennend beantwoord&#13;
kunnen worden en zullen de rechtsgevolgen van de gebiedsaanwijzing geen&#13;
werking hebben. Maar het is zeker wenselijk dat een agrarische ondernemer een goed&#13;
beeld kan krijgen van juist die activiteiten die wel schadelijk kunnen zijn. Ook hier&#13;
ligt duidelijk een taak van de overheid om hierover meer helderheid te verschaffen.&#13;
Goede voorlichting kan bij agrarische ondernemers onzekerheid hierover wegnemen.&#13;
De uitspraken tot nu toe geven het beeld dat de nationale rechter tot dusverre zeer&#13;
terughoudend is met het oordeel dat een activiteit significante gevolgen kan hebben.&#13;
Dit geeft aan de ene kant het signaal af dat men een gedegen onderbouwing dient te&#13;
overleggen over de al dan niet vermeende schadelijkheid. Anderzijds geeft het ook&#13;
aan dat de Vogel- en/of Habitatrichtlijn er niet bij elke zaak ‘bijgesleept’ mag worden&#13;
om bepaalde – minder gewenste – activiteiten tegen te houden.&#13;
Ook de rechtsgevolgen van de soortenbescherming kunnen het een agrarisch&#13;
ondernemer lastig maken, afhankelijk van de dier- of plantensoorten die op zijn gronden&#13;
voorkomen. De vraag rijst dan of ook hier niet de overheid de agrarisch ondernemer&#13;
de hand kan reiken door het bestaande beheer – veelal juist dat beheer waardoor&#13;
de soorten in stand blijven – te ondersteunen.</content><legacyfootnotes>1. Richtlijn 79/409/EEG van de Raad van 2 april 1979 inzake het behoud van de vogelstand, PbEG L&#13;
103 25/04/1979.&#13;
2. Richtlijn 92/43/EEG van de Raad van 21 mei 1992 inzake de instandhouding van natuurlijke habitats en&#13;
de wilde flora en fauna, PbEG L 206 22/07/1992.&#13;
3. O.a. m.b.t. implementatie: HvJEG 13 oktober 1987 C-236/85, HvJEG 15 maart 1990 C-339/87: veroordeling&#13;
Nederland vanwege onvoldoende implementatie van de Vogelrichtlijn in de Vogelwet en de&#13;
Jachtwet; en m.b.t. gebiedsaanwijzing: HvJEG 19 mei 1998 C-3/96: veroordeling Nederland vanwege&#13;
onvoldoende aanwijzing van gebieden als speciale beschermingszone (AB 1998, nr. 403, m.nt. Ch.W.&#13;
Backes).&#13;
4. Het betreft de Natuurbeschermingswet, de Vogelwet en de Jachtwet en het Besluit ontheffingen en vrijstellingen&#13;
Natuurbeschermingswet.&#13;
5. Zie noot 3.&#13;
6. Inventory of Important Bird Areas, opgesteld in opdracht van de Europese Commissie door de Eurogroup&#13;
for the Conservation of Birds and Habitats, in Nederland geactualiseerd in 1994: IBA’94.&#13;
7. HvJEG 2 augustus 1993, Jur. I-4221: Marismas de Santona, en o.a. HvJEG 18 maart 1999, nr. C-166/97:&#13;
Seine Estuarium (AB 1999, nr. 274, m.nt. Ch.W. Backes).&#13;
8. SAC: Special Area of Conservation.&#13;
9. ABRvS 29 januari 1999, nr. E03.96.1543: Ambt-Delden (AB 1999, nr. 286, m.nt. J.M. Verschuuren).&#13;
10. Voor een overzicht zie B. van Tooren, ‘Vogel- en Habitatrichtlijn van belang voor Nederlands natuurbeheer’,&#13;
Vakblad natuurbeheer 1999 nr. 4, p. 50-54.&#13;
11. Zie o.a. ABRvS 31 maart 2000, nr. E01.97.0178 (AB 2000, nr. 302, m.nt. Ch.W. Backes; «JM» 2000,&#13;
nr. 94, m.nt. D. van der Meijden): militair gebruik natuurgebied Texel.&#13;
12. Zie ABRvS 10 februari 2000, nr. E01.98.0406 («JM» 2000, nr. 77, m.nt. D. van der Meijden; M en R&#13;
2000, nr. 122, m.nt. C.J. Bastmeijer en J.M. Verschuuren): landschapscamping Grevelingen.&#13;
13. De Vogelrichtlijn kent geen prioritaire soorten. Voor een uitvoerige beschrijving van allerlei aspecten van&#13;
artikel 6 HR en onderscheid tussen prioritaire en niet-prioritaire habitats en soorten wordt verwezen&#13;
naar Ch.W. Backes, Veel habitat, weinig richtlijnen?, publicatiereeks Vereniging voor Milieurecht, 2000.&#13;
14. Het gaat in beide gevallen om bescherming van zowel dier- als plantensoorten.&#13;
15. Voor een inleiding in internationaal en Europees recht zie noot 21 en Th. L. Bellekom, ‘Doorwerking&#13;
van het internationale recht en met name het Europees recht binnen de Nederlandse rechtsorde’, Inleiding&#13;
Staatkunde, J.Th.J. van den Berg e.a. (red.), 1995, p. 529-547.&#13;
16. Deze algemene criteria zijn ontleend aan artikel 189 EG-verdrag.&#13;
17. Zie Rb Leeuwarden 17 juli 1998, nr. 97/40-45 WET (AB 1998, nr. 405, m.nt. Ch.W. Backes;Men R 1998,&#13;
nr. 89, m.nt. Ch.W. Backes).&#13;
18. Zie noot 17.&#13;
19. HvJEG 25 november 1999, C-96-98 (Poitevin Marsch), rechtsoverwegingen 22, 26, 27.&#13;
20. Zie noot 17.&#13;
21. B.M. Veltkamp, Implementatie van EG-milieurichtlijnen in Nederland, 1998, p. 40-47. Zie ook jurisprudentie&#13;
vanaf 1987: zie voor een overzicht Ch.W. Backes, ‘Vogel- en Habitatrichtlijn – een rode doek&#13;
voor gemeenten’, de Gemeentestem 2000, nr. 7121, p. 297-305.&#13;
22. O.a. ABRvS 31 maart 2000, nr. E01.97.0178: militair gebruik natuurgebied Texel, zie noot 11.&#13;
23. In het kader van de implementatie van de Vogelrichtlijn en de implementatie van het beschermingsregime&#13;
van SBZ’s heeft de Nederlandse regering lang gevaren bij de gedachte dat de bescherming voortvloeiend&#13;
uit een pkb voldoende implementatie was.&#13;
24. HvJEG 103/88, Jur. 1989, 1839.&#13;
25. HvJEG 19 november 1991, C-6/90 en C-9/90, Jur. 1991, I-5357.&#13;
26. Zie annotatie Ch.W. Backes bij HvJEG 16 september1999, C-435/97.&#13;
27. HvJEG 2 augustus 1993, Jur. I-4221, Marismas de Santona; HvJEG 18 maart 1999, nr. C-166/97, Seine&#13;
Estuarium (AB 1999, nr. 274 m.nt. Ch.W. Backes).&#13;
28. ABRvS 31 maart 2000, nr. E01.97.0178: militair gebruik natuurgebied Texel, zie noot 11.&#13;
29. ABRvS 6 november 1997, E01.95.0105 (AB 1998, nr. 404 m.nt. Ch.W. Backes): bestemmingsplan windmolenpark&#13;
Eemmeer.&#13;
30. ABRvS 31 maart 2000, nr. E01.97.0178: militair gebruik natuurgebied Texel, zie noot 11.&#13;
31. ABRvS 11 mei 2000, nr. 200001521/2 («JM» 2000, nr. 108, m.nt. D. van der Meijden): proefverkweldering&#13;
Noord-Friesland; Vz. ABRvS 30 augustus 2000 («JM» 2000, nr. 151, m.nt. D. van der Meijden):&#13;
vergunningverlening kokkelvisserij; zie voor een beschrijving van regulering van bestaande gebruik en&#13;
de werking van vergunningverlening V.W.M.M. Ampt-Riksen, ‘Natuurbeschermingswet 1999?’, Agrarisch&#13;
recht 1999, p. 8-13 (paragraaf 3.3.2).&#13;
32. Dit artikel is nog niet inwerking getreden.&#13;
33. De individuele aanwijzingen van de speciale beschermingszones (EG-Vogelrichtlijn) vonden plaats op&#13;
grond van artikel 27 lid 1 NB-wet ’98, zie Stcrt. 2000, nr. 65.&#13;
34. Deze voorschriften dienen dan een volledige weergave te zijn van de rechtgevolgen zoals neergelegd in&#13;
artikel 6 HR.&#13;
35. Een uitgebreide verhandeling hierover is te vinden in Ch.W. Backes, Veel habitat, weinig richtlijnen?,&#13;
publicatiereeks Vereniging voor Milieurecht, 2000.&#13;
36. O.a. ABRvS 11 januari 2000, nr. E01.97.0234 (AB 2000, nr. 301 m.nt. Ch.W. Backes): bestemmingsplan&#13;
IJburg; ABRvS 10 februari 2000, nr. E01.98.0406 («JM» 2000, nr. 77, m.nt. D. van der Meijden): landschapscamping&#13;
Grevelingen; ABRvS 31 maart 2000, nr. E01.97.0178: militair gebruik natuurgebied&#13;
Texel (zie noot 11); ABRvS 11 mei 2000, nr. 200001521/2: proefverkweldering Noord-Friesland (noot 31).&#13;
37. Wet van 28 oktober 1993 tot wijziging van de Vogelwet 1936, de Jachtwet en de Natuurbeschermingswet&#13;
(Stb. 1993, 586).&#13;
38. Stb. 1994, 486.&#13;
39. Dit laatste heeft met name betrekking op het noodzaakscriterium in artikel 24 lid 3 NB-wet dat in de&#13;
Hamsterzaak bij de ontheffingsverlening op basis van de NB-wet richtlijnconform werd toegepast,&#13;
d.w.z. dit criterium werd achterwege gelaten (o.a. ABRvS 27 april 2000, nr. 199901039/1 (AB 2000,&#13;
nr. 303 m.nt. Ch.W. Backes): grensoverschrijdend bedrijventerrein Aachen-Heerlen).&#13;
40. Artikel 11 Flora- en Faunawet neemt artikel 24 lid 3 NB-wet over, echter met achterwegelating van het&#13;
noodzaakscriterium. Dit noodzaakscriterium uit de NB-wet leidde juist tot richtlijnconforme interpretatie&#13;
omdat dit niet in de Habitatrichtlijn voorkomt.&#13;
41. Ministerie van LNV, Nota van Antwoord Vogelrichtlijn, deel 1, 2000.&#13;
42. Zie voetnoot 31.&#13;
43. Uit jurisprudentie sinds 1984 is gebleken dat de rechtsgevolgen uit artikel 12 en 13 voor beschermde&#13;
natuurmonumenten ook van toepassing zijn voor staatsnatuurmonumenten.&#13;
44. ABRvS 9 april 1998, E02.95.1661(M en R 1998, nr. 80, m.nt. E.H. Bakker): Oosterschelde buitendijks.&#13;
45. ABRvS 31 maart 2000, nr. E01.97.0178 (zie noot 11): dit was nagelaten t.a.v. het militair gebruik in het&#13;
bestemmingsplan buitengebied Texel en leidde in beroep tot een uitspraak van onzorgvuldige voorbereiding&#13;
en ondeugdelijke motivering.&#13;
46. Europese Commissie, Beheer van ‘Natura 2000’-gebieden; De bepalingen van artikel 6 van de habitatrichtlijn&#13;
(Richtlijn 92/43/EEC), 2000.&#13;
47. Zie ook Vz. ABRvS 30 augustus 2000, nr. 200002592/1, Kokkelvisserij in de Waddenzee; zie noot 31.&#13;
48. Deze zaken hebben tot dusverre geen betrekking gehad op bestaand gebruik, maar zijn in de redeneerlijn&#13;
wel vergelijkbaar met zaken m.b.t. gebruiksverandering zoals Rb Leeuwarden 2000, 2000/1037,&#13;
1050, 1071, 1072, 1073 en 1075 (niet gepubliceerd), WRO 19, onder verlening vrijstelling bestemmingsplan&#13;
verleende bouwvergunning Ter Herne; Rb Zwolle 28 juli 2000, nrs. Awb 00/7006, 7008, bouwvergunning&#13;
vleeskalverenstal Kamperveen (niet gepubliceerd).&#13;
49. Zie ook Rb Den Haag 24 november 1999, 98/1398 (Agr.r. 2000/4995): Implementatie Nitraatrichtlijn.&#13;
50. Rb Zwolle 28 juli 2000, nrs. Awb 00/7006, 7007 en 7008 en Vz. ABRvS13 oktober 2000, nr. 200004291/2,&#13;
bouwvergunning vleeskalverenstal en bouwvergunning agrarische bedrijfswoning Kamperveen (niet&#13;
gepubliceerd).&#13;
51. O.a. ABRvS 11 februari 2000, nr. E01.98.0406, landschapscamping Westerschouwen (zie noot 12);&#13;
ABRvS 13 maart 2000, nr. E01.98.0250 (BR november 2000 m.nt. M.A.A. Soppe): bestemmingsplan&#13;
Wormerland.&#13;
52. O.a. Rb Arnhem 26 april 2000, nr. 99/1635 («JM» 2000, nr. 152, m.nt. D. van der Meijden): aanlegvergunning&#13;
storten baggerspecie; Rb Zwolle 19 juli 2000, Awb 00/920, 1060, 1061 en 1089 (www.rechtspraak.&#13;
nl): bouwvergunning detailhandelcentrum Lelystad; Rb Leeuwarden 25 oktober 2000, 2000/1037,&#13;
1050,1071, 1072, 1073 en 1075 (niet gepubliceerd), WRO art. 19, onder verlening vrijstelling bestemmingsplan&#13;
verleende bouwvergunning Ter Herne.&#13;
53. Een uitzondering hierop vormt het toetsingskader in de Pkb Waddenzee dat, vanwege de koppeling met&#13;
de aanwijzing tot staatsnatuurmonument, d.m.v. richtlijnconforme interpretatie wel als voldoende&#13;
implementatie van artikel 6 lid 3 wordt beschouwd; zie Vz. ABRvS 30 augustus 2000, nr. 200002592/1,&#13;
Kokkelvisserij in de Waddenzee; zie noot 31.&#13;
54. Zie annotatie M.A.A. Soppe bij ABRvS 13 maart 2000, nr. E01.98.0250 (BR november 2000): bestemmingsplan&#13;
Wormerland.&#13;
55. Een voorbeeld hiervan is de bouwlocatie IJburg, ABRvS 11 januari 2000, nr. E01.97.0234 (AB 2000,&#13;
nr. 301 m.nt. Ch.W. Backes).&#13;
56. Beschermde vogels: alle vogels welke behoren tot een der in Europa in het wild levende soorten, met&#13;
uitzondering van de tamme duiverassen, de tamme knobbelzwanen en de in artikel 2 van de Jachtwet&#13;
genoemde vogels (art. 1 Vogelwet).&#13;
57. Artikel 10 Vogelwet.&#13;
58. Artikel 25 Natuurbeschermingswet jo. art 2 Besluit ontheffingen en vrijstellingen Natuurbeschermingswet.&#13;
59. ABRvS 27 april 2000, nr. 1999010309/1 (M en R 2000, nr. 74, m.nt. J.M. Verschuuren): ontheffing&#13;
artikel 25 Natuurbeschermingswet grensoverschrijdend bedrijventerrein Heerlen-Aken.&#13;
60. ABRvS 26 oktober 1999, E01.97.0672 (M en R 2000, nr. 73): bestemmingsplan grensoverschrijdend&#13;
bedrijventerrein Heerlen-Aken.</legacyfootnotes><footnotes><footnote/></footnotes><auteurs>ir. V.W.M.M. Ampt-Riksen</auteurs><published>2001-02-01 00:00:00</published><modified>1999-06-08 00:00:00</modified><editiondate>2001-02-01</editiondate><htmlpath>https://denhollander.info/artikel/5612</htmlpath></article>
</articles></edition>