<edition><articles><article><jaar>2015</jaar><naam>Tijdschrift voor Agrarisch Recht</naam><uitgave>7/8</uitgave><aflevering>7</aflevering><searchword>TvAR 7/8/2015</searchword><id>12388</id><udhid>UDH:TvAR/12388</udhid><titel>De waterschapsverkiezingen van 2015: continuïteit nu gewenst</titel><searchwords><searchword>TvAR 7/8/2015</searchword><searchword>UDH:TvAR/12388</searchword></searchwords><attachments><attachment><name>17528.pdf</name><extention>pdf</extention><url>https://denhollander.info/download/17528/ci</url></attachment></attachments><inleiding>&lt;h2&gt;1. Inleiding&lt;/h2&gt;&lt;p&gt;﻿Op 18 maart 2015 vonden de waterschapsverkiezingen plaats. Naar deze verkiezingen was binnen en buiten de waterschapssector met buitengewone belangstelling uitgekeken. De vorige verkiezingen dateerden immers al weer van eind 2008 en voor het eerst vonden de verkiezingen nu gecombineerd plaats met die voor de provinciale staten. Zou dit de opkomst inderdaad kunnen verhogen? En zouden fouten als in 2008 nu achterwege blijven? &lt;br/&gt;De ministers van BZK en van I&amp;M evalueren momenteel de waterschapsverkiezingen en de Tweede Kamer zal daar naar verwachting nog dit jaar over kunnen spreken. In de evaluatie van BZK staat het verkiezingsproces centraal. Zijn de verkiezingen ordentelijk verlopen? Mede dankzij de inzet van de gemeenten lijkt deze vraag bevestigend beantwoord te kunnen worden. In zoverre is de evaluatie van I&amp;M waarschijnlijk interessanter. In deze evaluatie zal de nieuwe vorm, de combinatie met de statenverkiezingen, een belangrijk element vormen. Ook de positie van de zg. geborgde categorieën (ongebouwd, bedrijven en natuurterreinbeheerders) in het waterschapsbestuur zal in dat kader zonder twijfel aan de orde komen. Zij zijn, anders dan de ingezetenenvertegenwoordigers, dit voorjaar niet verkozen, maar door hun standsorganisaties benoemd. Met name in provinciale kring heeft dit laatste weerstand opgeroepen aangezien deze methode niet democratisch zou zijn. Vanuit deze hoek is om die reden zelfs bepleit om de geborgde zetels in de waterschapsbesturen maar volledig af te schaffen.&lt;br/&gt;Beide elementen vormen de hoofdmoot van dit artikel. Om daarover als lezer een goed oordeel te kunnen vellen, is het noodzakelijk om enig inzicht in de historische ontwikkeling van de samenstelling en verkiezing van het waterschapsbestuur te hebben. De afgelopen veertig jaar zijn daarin namelijk ingrijpende wijzigingen aangebracht. Vandaar dat dit artikel start met een korte historische terugblik. Daarna wordt heel kort het wettelijk kader en de actuele bestuurssamenstelling van de 23 waterschappen geschetst. Vervolgens komen de verkiezingen van 18 maart 2015 en de positie van de geborgde categorieën aan de orde. Afgerond wordt met enkele conclusies.&lt;/p&gt;</inleiding><content>&lt;h3&gt;1. Historisch overzicht&lt;/h3&gt;&lt;p&gt;Allereerst is het goed om een kort historisch overzicht te geven van de wijze waarop de samenstelling en verkiezing van het waterschapsbestuur zich in de afgelopen decennia ontwikkeld heeft.[2] Deze aanloop vergt een paar woorden, maar is naar mijn idee onmisbaar om in het vervolg verantwoorde uitspraken te kunnen doen. Hoe luidt deze historische ontwikkeling dan?&lt;/p&gt;&lt;p&gt;Tot ver in de 20&lt;span class="superscript"&gt;e&lt;/span&gt; eeuw werd het waterschapsbestuur in hoofdzaak gevormd door de categorie ongebouwd (agrariërs). Meervoudig stemrecht was usance en verkiezingen bleven nogal eens (lang) achterwege doordat er precies evenveel kandidaten werden gesteld als er vacatures waren.&lt;/p&gt;&lt;p&gt;Pas in de 20&lt;span class="superscript"&gt;e&lt;/span&gt; eeuw – en bij veel waterschappen pas na de 2&lt;span class="superscript"&gt;e&lt;/span&gt; Wereldoorlog – deed het gebouwd (eigenaren van gebouwen) zijn intrede in de waterschapsbesturen. Ook deze categorie had immers belang bij droge voeten en hun financiële bijdrage kon de financiële problemen van de waterschappen in die jaren enigszins verlichten. De vertegenwoordigers van het gebouwd werden doorgaans indirect gekozen door de colleges van burgemeester en wethouders, de gemeenteraden of provinciale staten. In een heel enkel geval kwamen reeds directe verkiezingen voor, veelal met buitengewoon lage opkomstcijfers (3-5%).&lt;/p&gt;&lt;p&gt;Met de komst van de Wet verontreiniging oppervlaktewateren (hierna: Wvo) eind 1969 deden twee nieuwe categorieën hun intrede in de besturen van waterschappen, althans bij de ongeveer 40 waterschappen die toen met de waterkwaliteitstaak werden belast: de huishoudelijke en industriële vervuilers. De wetsgeschiedenis van de Wvo leert bijna niets over de gevolgen van deze nieuwe wet voor de samenstelling en verkiezing van het waterschapsbestuur. Dat is op zichzelf niet zo vreemd. De Studiecommissie Waterschappen moest nog worden ingesteld en van een Waterschapswet was al helemaal nog geen sprake. Het werd dus volledig aan de provincies overgelaten om een en ander verder te regelen. Dit leidde tot sterk uiteenlopende voorzieningen. Soms werden de vertegenwoordigers van de huishoudelijke vervuilers gewoon door de provincie aangewezen. In het beste geval werden deze indirect door de gemeenteraden gekozen. De vertegenwoordigers van de industriële vervuilers werden doorgaans door de Kamers van Koophandel (KvK) gekozen.&lt;/p&gt;&lt;p&gt;Ook met de komst van het gebouwd waren de financiële problemen van het waterschap echter niet opgelost.[3] Waterschappen hadden in de periode van wederopbouw na de 2&lt;span class="superscript"&gt;e&lt;/span&gt; Wereldoorlog veel geld nodig, en de schaarste op de gelden kapitaalmarkt brachten hen bij herhaling in moeilijkheden als zij grote werken moesten uitvoeren. Bovendien betaalden zij relatief hoge rentes voor hun leningen. De financiële nood was zelfs zo hoog dat de toenmalige Unie van Waterschapsbonden, overigens met veel succes, begin jaren vijftig een tweetal obligatieleningen uitschreef. Niettemin bleef breed de opvatting bestaan dat voor een adequate oplossing van de financiële problematiek aan aanpassing van het financieringsstelsel van de waterschappen niet te ontkomen viel. Na het nodige gepalaver leidde dit eind 1968 tot de instelling van de Studiecommissie Waterschappen, die in 1974 haar rapport ‘&lt;span class="italic"&gt;Het waterschap en zijn toekomst’&lt;/span&gt; uitbracht. Op het punt van de samenstelling en verkiezing van het waterschapsbestuur nam deze commissie (ook wel bekend als de &lt;span class="italic"&gt;Diepdelvers&lt;/span&gt;) een vrij behoudend standpunt in. Zij hield het bij de categorieën die toen al in de besturen van de waterschappen konden worden aangetroffen. Aan een algemene plek voor de ingezetenen (anders dan als huishoudelijke vervuilers) bleek zij nog niet toe. Wel bepleitte zij opname van de pachters in het bestuur. Van directe verkiezingen moest de commissie – anders dan bij het ongebouwd en de pachters – niet veel hebben. In de regeringsnota naar aanleiding van dit rapport uit 1977 (‘&lt;span class="italic"&gt;Naar een nieuw waterschapsbestel?&lt;/span&gt;’) werd nadrukkelijk de vernieuwing gezocht, doordat op vrij brede schaal een algemene ingezetenenvertegenwoordiging werd bepleit. Ook de ingezetenen hebben immers belang bij droge voeten. Door de taakuitoefening van het waterschap kunnen zij wonen, werken en recreëren in het waterschapsgebied. In waterschappen waar dat sterk speelde, zouden volgens de regering ook de ingezetenen in het bestuur moeten worden verwelkomd.[4] Ook in financiële zin moet er direct bij worden gezegd. De stellingname van de regering moet toch vooral worden gezien als oplossing van de financiële problematiek van de waterschappen, die eerder tot de instelling van de Studiecommissie had geleid. Voorts moet worden benadrukt dat de regering nog niet uitging van een algemene ingezetenenvertegenwoordiging, maar deze vooralsnog alleen zag weggelegd voor een aantal waterschappen, waar het ingezetenenbelang op de voorgrond trad. Ook wat de verkiezing van het waterschapsbestuur betreft stond de regering vernieuwing voor.&lt;/p&gt;&lt;p&gt;Er werd nadrukkelijk voor directe verkiezingen gepleit, ook voor de categorie ingezetenen/huishoudelijke vervuilers. Eind 1978 werkte de door de Unie van Waterschappen (UvW) in het leven geroepen Commissie Merkx, die overigens reeds vóór het verschijnen van de regeringsnota was ingesteld, deze gedachten verder uit. De introductie van de ingezetenen in het waterschapsbestuur (en de omslag) werd onderschreven. Minder enthousiast toonde de commissie zich over de voorkeur van de regering voor directe verkiezingen. Alhoewel dat uit democratisch oogpunt de voorkeur had, zouden praktische overwegingen (met name de verwachte lage opkomst) volgens haar veeleer moeten resulteren in indirecte verkiezingen. De Tweede Kamer stemde in 1979 in met de regeringsnota en riep zelfs bij motie op om bij de opstelling van de eerder door de Studiecommissie bepleite ‘Algemene Waterschapswet‘, welk pleidooi door de regering was overgenomen, de aanbevelingen van de Commissie Merkx over te nemen. Het feit dat in deze commissie liefst vijf zittende Kamerleden hadden geparticipeerd, zal hieraan niet vreemd zijn geweest. Vervolgens werd opstelling van deze Waterschapswet, die inmiddels ook door de grondwetsherziening van 1983 (art. 133) noodzakelijk was geworden, ter hand genomen. Het zou nog zo’n vijftien jaar duren alvorens de Waterschapswet het Staatsblad zou bereiken. Tijdens de parlementaire behandeling van het wetsvoorstel speelde niet zo zeer de samenstelling (al werd er door enkele fracties nog wel vergeefs op aangedrongen om ook andere categorieën dan ongebouwd, pachters, gebouwd, ingezetenen en bedrijfsgebouwd op te nemen) als wel de wijze van verkiezing van het waterschapsbestuur een centrale rol. De regering had voor het ongebouwd en de pachters voor directe verkiezingen gekozen en voor het bedrijfsgebouwd voor indirecte verkiezingen via de KvK (en eventueel de Gewestelijke Raad van het Landbouwschap). Voor het gebouwd stond de regering in beginsel directe verkiezingen voor; het wetsvoorstel bevatte niettemin het alternatief van indirecte verkiezingen via de gemeenteraden. De discussie concentreerde zich op de verkiezing van de ingezetenenvertegenwoordigers, waarvoor het wetsvoorstel aanvankelijk alleen de mogelijkheid van indirecte verkiezingen via de gemeenteraden kende. Op aandrang van de Tweede Kamer werd later als alternatief – de voorkeur bleef liggen bij indirecte verkiezingen – de mogelijkheid van directe verkiezingen opgenomen. Aldus ontstond het spiegelbeeld van de regeling die was opgenomen voor de verkiezing van de vertegenwoordigers van het gebouwd. Via een amendement[5] werd deze volgorde uiteindelijk door de Tweede Kamer omgedraaid, zodat ook voor de ingezetenen de voorkeur bij directe verkiezingen kwam te liggen en voor het gebouwd en de ingezetenen het zelfde regime kwam te gelden.&lt;/p&gt;&lt;p&gt;Provincies en waterschappen moesten aanvankelijk overigens weinig hebben van deze electorale vernieuwing. Zo verscheen in 1992 het rapport van een ad hoc-Uniewerkgroep bestuurssamenstelling, waarin nog nadrukkelijk voor indirecte verkiezingen werd gepleit. Vrees voor lage opkomstcijfers vormde daarvoor het belangrijkste argument. Koppeling aan staten- of gemeenteraadsverkiezingen – tijdens het parlementaire debat over de Waterschapswet gesuggereerd werd afgewezen, omdat de waterschapsverkiezingen daardoor zouden ‘ondersneeuwen‘ en de kiezer er vanwege het andere systeem (personenstelsel in plaats van lijstenstelsel) niets van zou begrijpen. Ook werd gesteld dat de Kieswet hiervoor gewijzigd zou moeten worden. Niettemin namen de waterschappen toch betrekkelijk snel initiatieven om tot een andere verkiezingsmethodiek te komen. Door sommige waterschappen werden aan de gemeenteraadsverkiezingen gekoppelde verkiezingen georganiseerd (de Zeeuwse waterschappen deden dit met heel behoorlijke opkomstcijfers vanaf 1994). Met name het Hoogheemraadschap van Rijnland ontwikkelde andere stemvormen, zoals schriftelijke, telefonische en internetverkiezingen. Al deze methoden werden ook uitgeprobeerd, waarbij het zwaartepunt vanaf midden jaren negentig bij schriftelijke verkiezingen kwam te liggen. &lt;/p&gt;&lt;p&gt;Ook op landelijk niveau werd de boodschap van de wetgever verstaan. In het Unierapport ‘&lt;span class="italic"&gt;Evaluatie Waterschapswet&lt;/span&gt;’ (1996) werd op landelijke, schriftelijke verkiezingen aangedrongen. In het Unierapport ‘&lt;span class="italic"&gt;Water centraal&lt;/span&gt;’ werd eind 1996 bovendien gepleit voor een vereenvoudiging van de bestuurssamenstelling van het waterschap, die veel te ingewikkeld werd geacht en voor een buitenstaander nauwelijks te doorgronden. Concrete suggesties bevatte dit rapport nog niet. Aangedrongen werd op nader onderzoek. Dit onderzoek vond plaats door de Werkgroep Van der Vliet, die in 2000 een opschoning van het waterschapsbestuur bepleitte. De oude categorieën gebouwd en pachters konden vervallen. De pachters kwamen door de ingewikkelde pachtersregistratie overigens slechts in de besturen van enkele waterschappen voor. Bij het gebouwd lag dit nadrukkelijk anders, dat was overal vertegenwoordigd. De werkgroep wees er niet ten onrechte op dat het gebouwd een grote overlap met de ingezetenen/bedrijfsgebouwd vertoonde en zich als afzonderlijke belangencategorie moeilijk wist te onderscheiden. Vanwege de aansluiting bij het Kadaster en de dubbele stemenveloppe voor ingezetenen en huiseigenaren leidde de verkiezing van het gebouwd bovendien regelmatig tot grote problemen (en hoge kosten). Volgens de werkgroep konden de belangen van het gebouwd in de toekomst zeer wel door de ingezetenen en het bedrijfsgebouwd worden behartigd.&lt;/p&gt;&lt;p&gt;Het gemoderniseerde waterschapsbestuur zou dus allereerst moeten bestaan uit ingezetenen, die om de herkenbaarheid van de kandidaten te vergroten niet langer via een personenstelsel, maar via een lijstenstelsel zouden moeten worden verkozen. De werkgroep dacht bij lijsten niet alleen aan politieke partijen, maar ook aan allerlei maatschappelijke groeperingen met een belang bij water (natuur en milieu, hengelsport, recreatie, bewonersverenigingen e.d.). Naast de ingezetenen zou het waterschapsbestuur ook plaats moeten inruimen voor enkele specifieke belangencategorieën (boeren, bedrijven en natuurterreinbeheerders), die bij de verkiezingen mogelijk uit de boot zouden dreigen te vallen. Qua aantal stemgerechtigden delven zij ten opzichte van de ingezetenen immers het absolute onderspit. Hun positie zou als het ware ‘geborgd‘ moeten worden. Wat de verkiezingsmethodiek betreft sprak de werkgroep een nadrukkelijke voorkeur uit voor landelijke (de waterschapsverkiezingen werden steeds vaker reeds regionaal georganiseerd), directe schriftelijke verkiezingen met mogelijk internet als innovatief alternatief. Volgens de werkgroep had een dergelijke methodiek grote voordelen uit een oogpunt van inzichtelijkheid, herkenbaarheid en publiciteit, waardoor mogelijk ook sprake zou kunnen zijn van hogere opkomstcijfers. Het algemeen bestuur van de UvW onderschreef deze aanbevelingen en stelde in 2001 een breed gedragen standpunt vast over de bestuurlijke (en financiële) structuur van het waterschap. Aangezien voor de verwezenlijking van deze waterschappelijke verlangens een ingrijpende wijziging van de Waterschapswet nodig was, werd het standpunt aan de Staatssecretaris van Verkeer en Waterstaat gezonden met het verzoek een dergelijke wetswijziging te bevorderen. &lt;/p&gt;&lt;p&gt;Door het eind 2001 door het ministerie van Financiën in gang gezette Interdepartementaal Beleidsonderzoek bekostiging regionaal waterbeheer kwam het voorlopig niet van de beoogde wetswijziging. Pas voorjaar 2004 verscheen het betreffende kabinetsstandpunt, waarin ook een oordeel was opgenomen over de eerdergenoemde ideeën van de UvW. Dat oordeel was overwegend positief: de opschoning van het waterschapsbestuur, de vervanging van het personendoor een lijstenstelsel, de geborgde positie van de specifieke belangencategorieën en de landelijke, schriftelijke verkiezingen werden allemaal door de regering onderschreven. Nadat de Tweede Kamer zich medio 2004 overwegend positief uitsprak over deze vernieuwing van de samenstelling en verkiezing van het waterschapsbestuur, kon de wetgevingsmachine gaan draaien. Reeds een goed jaar later lag er een voorontwerp van Wet modernisering waterschapsbestel dat in het algemeen goed ontvangen werd. Weer een jaar later werd het wetsvoorstel ingediend bij de Tweede Kamer, dat door de val van het kabinet Balkenende III zelfs betrekkelijk snel behandeld werd. Vermeldenswaard is nog dat de regering haar aanvankelijke voornemen om politieke partijen ‘als zodanig‘ te weren uit het waterschapsbestuur (het waterschap zou niet ‘verpolitiekt’ moeten worden, dus de VVD en de PvdA niet, maar de Vereniging voor Veilige Dijken en de Partij voor de Afkoppeling wel) op aandrang van de Raad van State snel liet varen. &lt;/p&gt;&lt;p&gt;Opmerkelijk was voorts dat vrij plotseling besloten werd om bij de geborgde categorieën helemaal van verkiezingen af te zien en deze door de respectievelijke koepelorganisaties te laten benoemen. Er zou dus alleen nog sprake zijn van verkiezingen voor de ingezetenen. Over deze koerswijziging bleek de Eerste Kamer later nog uitermate kritisch, waarbij zelfs constitutionele bezwaren (art. 4 Grondwet) werden aangevoerd. De Tweede Kamer zag eerder in het geheel geen problemen op dit punt en stemde vrij soepel met de nieuwe structuur in. Wel werd met name door het CDA betwijfeld of de overstap van het personenstelsel op een lijstenstelsel gelukkig moest worden geacht. In dat kader werd door de Staatssecretaris van Verkeer en Waterstaat op de in het wetsvoorstel opgenomen evaluatieverplichting gewezen. De Eerste Kamer had veel meer moeite met de nieuwe structuur, die zich toespitste op het niet verkiezen maar benoemen van de geborgde categorieën en op het ontbreken van de eis van rechtspersoonlijkheid voor de lijsten die aan de verkiezingen zouden willen meedoen. Het laatste punt werd aanvankelijk bij AMvB (Waterschapsbesluit) en later bij wet alsnog geregeld; met het eerste punt ging de Eerste Kamer uiteindelijk maar net akkoord. Echter niet dan nadat de Staatssecretaris had toegezegd dat aan het wetsvoorstel een zgn. horizonbepaling zou worden verbonden, zodat verzekerd zou zijn dat ruim voor de eerstvolgende waterschapsverkiezingen opnieuw ten principale naar de nieuwe structuur gekeken zou worden. Het moest dus vooral een eenmalige aangelegenheid blijven. Voorts werd op aandrang van de Eerste Kamer toegezegd dat ook de Commissie van Advies inzake de Waterstaatswetgeving (CAW), aangevuld met enkele grondwetdeskundigen, nog eens goed naar de positie van de geborgde categorieën zou kijken. Slechts na deze toezeggingen bleek de Eerste Kamer medio 2007 bereid haar goedkeuring aan het wetsvoorstel te verlenen. In zijn advies van april 2009, waaraan dit historische overzicht grotendeels te danken is, laat de CAW overigens weinig heel van de eerdere ernstige zorgen van de Eerste Kamer over het benoemen en niet verkiezen van de geborgde categorieën. Volgens de CAW, voor dit specifieke advies in de persoon van de professoren C.A.J.M. Kortmann en D.J. Elzinga conform de wens van de Eerste Kamer versterkt met een tweetal Staatsrechtgeleerden, is art. 4 Grondwet (‘Iedere Nederlander heeft gelijkelijk recht de leden van algemeen vertegenwoordigende organen te verkiezen alsmede tot lid van deze organen te worden verkozen, behoudens bij de wet gestelde beperkingen en uitzonderingen’) gezien de wetsgeschiedenis namelijk niet van toepassing op de waterschapsverkiezingen. In die zin laat de grondwet de wetgever dus vrij om de geborgde zetels in het waterschapsbestuur te doen bezetten door benoeming dan wel door verkiezing.&lt;/p&gt;&lt;p&gt;Al met al kan worden geconstateerd dat veel van de door de waterschapssector zélf ontwikkelde ideeën een plaats in de Wet modernisering waterschapsbestel en het daarop gebaseerde Waterschapsbesluit hebben gekregen. Inmiddels zijn de waterschapsverkiezingen nieuwe stijl van november 2008 al weer even achter de rug. Er hebben zich bij de toenmalige 26 waterschappen uiteindelijk in totaal zo’n 250 lijsten aangemeld, ongeveer voor de helft politieke partijen (CDA, PvdA, VVD, SGP, CU en PvdD) en voor de helft regionale en plaatselijke belangengroepen. De groepering Water Natuurlijk (gesteund door GroenLinks en D66) veroverde de meeste zetels. De opkomst lag gemiddeld op ruim 23% (van net onder de 20 tot iets boven de 30%) en het aantal ongeldige stemmen lag op 9%, hetgeen voor het overgrote deel veroorzaakt werd doordat de kiezers om fraude te voorkomen hun geboortejaar op het (eigen) stembiljet moesten invullen. De niet al te hoge opkomst en vooral het hoge aantal ongeldige stemmen deed vervolgens binnen en buiten het parlement de roep om (nieuwe) verandering ontstaan, waarbij doorgaans werd gewezen op aansluiting bij de Kieswet (stemmen in stemlokaal) dan wel (als vanouds) op indirecte verkiezingen via de gemeenteraden. Het Kabinet Rutte I toonde zich voorstander van dit laatste spoor, maar bleek voor het betreffende wetsvoorstel geen meerderheid in de Tweede Kamer te kunnen vinden.[6] Het Kabinet Rutte II verlegde wijselijk de koers – ook de UvW toonde zich een ferm voorstander van directe verkiezingen en had op dit onderdeel eerder een minderheidsstandpunt ingenomen in het Bestuursakkoord Water (2011) – en opteerde nu voor in de Kieswet geregelde directe, aan de statenverkiezingen gekoppelde, waterschapsverkiezingen. Met de combinatie van beide verkiezingen werd een hogere opkomst beoogd. Het betreffende wetsvoorstel doorliep, afgezet tegen de gevoeligheid van het thema en de eerdere scherpe discussie met de Eerste Kamer, een verrassend positieve parlementaire behandeling en bereikte begin 2014 het Staatsblad.[7] Op grond van de nieuwe wettelijke regeling vonden op 18 maart 2015 landelijke waterschapsverkiezingen plaats voor de categorie ingezetenen. De vertegenwoordigers van de drie geborgde categorieën zijn benoemd door hun standsorganisaties. &lt;/p&gt;&lt;h3&gt;2. Wettelijk kader[8]&lt;/h3&gt;&lt;p&gt;De bestuurssamenstelling van het waterschap is momenteel geregeld in de artikelen 12 en 13 van de Waterschapswet. Art. 12 bepaalt allereerst dat het algemeen bestuur van een waterschap is samengesteld uit vertegenwoordigers van categorieën van belanghebbenden bij de uitoefening van de taken van het waterschap. Vervolgens geeft het artikel aan welke groepen belanghebbenden dit zijn. In eigen woorden zijn dat ingezetenen, agrariërs, natuurterreinbeheerders en bedrijven. Deze opsomming is verplichtend en limitatief. De provincie moet deze groepen in het waterschapsreglement dus steeds een plek in het waterschapsbestuur geven en kan dus geen zetels aan andere groepen toebedelen. Wel is het aan de provincie om het aantal zetels voor de verschillende groepen vast te stellen. Ook daarbij is zij echter gebonden aan bepaalde wettelijke bandbreedtes. Art. 13 schrijft namelijk voor dat het waterschapsbestuur minimaal uit achttien en maximaal uit dertig zetels bestaat en dat het aantal zetels voor de geborgde categorieën minimaal zeven en maximaal negen is, met dien verstande dat dit aantal zetels ten hoogste acht is, indien het algemeen bestuur uit achttien leden bestaat.[9] Uit dit artikel blijkt dat de wetgever heeft willen verzekeren dat de categorie ingezetenen altijd de meerderheid in het waterschapsbestuur vormt.&lt;/p&gt;&lt;p&gt;Door de recente Wet aanpassing waterschapsverkiezingen zijn de waterschapsverkiezingen net als de andere verkiezingen onder de Kieswet gebracht. Hierdoor bevat de Waterschapswet en het daarop gebaseerde Waterschapsbesluit zelf vrijwel geen bepalingen op dit terrein meer. In een aantal artikelen wordt expliciet naar de Kieswet verwezen en worden de betreffende bepalingen van deze wet van overeenkomstige toepassing verklaard. De geborgde zetels en de betreffende benoemingsprocedure zijn nog wel opgenomen in de artikelen 14 e.v. van de Waterschapswet.&lt;/p&gt;&lt;p&gt;Het navolgende schema laat zien hoe de actuele bestuurssamenstelling van de 23 waterschappen er momenteel uit ziet:&lt;table&gt;&lt;tr&gt;&lt;td colspan="1"&gt;Aantal Bestuurszetels per waterschap&lt;/td&gt;&lt;/tr&gt;&lt;tr&gt;&lt;td&gt;Waterschap&lt;/td&gt;&lt;td&gt;Inezetenen
&lt;/td&gt;&lt;td&gt;Ongebouwd&lt;/td&gt;&lt;td&gt;Bedrijven&lt;/td&gt;&lt;td&gt;Natuur-
terreinen&lt;/td&gt;&lt;td&gt;Totaal&lt;/td&gt;&lt;/tr&gt;&lt;tr&gt;&lt;td&gt;Aa en Maas&lt;/td&gt;&lt;td&gt;23&lt;/td&gt;&lt;td&gt;3&lt;/td&gt;&lt;td&gt;3&lt;/td&gt;&lt;td&gt;1&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Amstel, Gooi en
 Vecht&lt;/td&gt;&lt;td&gt;23&lt;/td&gt;&lt;td&gt;3&lt;/td&gt;&lt;td&gt;3&lt;/td&gt;&lt;td&gt;1&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Brabantse Delta&lt;/td&gt;&lt;td&gt;23&lt;/td&gt;&lt;td&gt;3&lt;/td&gt;&lt;td&gt;3&lt;/td&gt;&lt;td&gt;1&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Delfland&lt;/td&gt;&lt;td&gt;21&lt;/td&gt;&lt;td&gt;4&lt;/td&gt;&lt;td&gt;4&lt;/td&gt;&lt;td&gt;1&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;De Dommel&lt;/td&gt;&lt;td&gt;23&lt;/td&gt;&lt;td&gt;3&lt;/td&gt;&lt;td&gt;2&lt;/td&gt;&lt;td&gt;2&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Fryslan&lt;/td&gt;&lt;td&gt;18&lt;/td&gt;&lt;td&gt;3&lt;/td&gt;&lt;td&gt;2&lt;/td&gt;&lt;td&gt;2&lt;/td&gt;&lt;td&gt;25&lt;/td&gt;&lt;/tr&gt;&lt;tr&gt;&lt;td&gt;Groot Salland&lt;/td&gt;&lt;td&gt;17&lt;/td&gt;&lt;td&gt;4&lt;/td&gt;&lt;td&gt;3&lt;/td&gt;&lt;td&gt;1&lt;/td&gt;&lt;td&gt;25&lt;/td&gt;&lt;/tr&gt;&lt;tr&gt;&lt;td&gt;Hollands 
Noorderkwartier&lt;/td&gt;&lt;td&gt;23&lt;/td&gt;&lt;td&gt;3&lt;/td&gt;&lt;td&gt;3&lt;/td&gt;&lt;td&gt;1&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Hollandse Delta&lt;/td&gt;&lt;td&gt;21&lt;/td&gt;&lt;td&gt;4&lt;/td&gt;&lt;td&gt;4&lt;/td&gt;&lt;td&gt;1&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Hunze en Aa’s&lt;/td&gt;&lt;td&gt;16&lt;/td&gt;&lt;td&gt;4*&lt;/td&gt;&lt;td&gt;2&lt;/td&gt;&lt;td&gt;1&lt;/td&gt;&lt;td&gt;23&lt;/td&gt;&lt;/tr&gt;&lt;tr&gt;&lt;td&gt;Noorderzijlvest&lt;/td&gt;&lt;td&gt;16&lt;/td&gt;&lt;td&gt;4*&lt;/td&gt;&lt;td&gt;2&lt;/td&gt;&lt;td&gt;1&lt;/td&gt;&lt;td&gt;23&lt;/td&gt;&lt;/tr&gt;&lt;tr&gt;&lt;td&gt;Peel en Maasvallei&lt;/td&gt;&lt;td&gt;16&lt;/td&gt;&lt;td&gt;4&lt;/td&gt;&lt;td&gt;3&lt;/td&gt;&lt;td&gt;2&lt;/td&gt;&lt;td&gt;25&lt;/td&gt;&lt;/tr&gt;&lt;tr&gt;&lt;td&gt;Reest en Wieden&lt;/td&gt;&lt;td&gt;15&lt;/td&gt;&lt;td&gt;4&lt;/td&gt;&lt;td&gt;3&lt;/td&gt;&lt;td&gt;1&lt;/td&gt;&lt;td&gt;23&lt;/td&gt;&lt;/tr&gt;&lt;tr&gt;&lt;td&gt;Rijn en IJssel&lt;/td&gt;&lt;td&gt;22&lt;/td&gt;&lt;td&gt;3&lt;/td&gt;&lt;td&gt;3&lt;/td&gt;&lt;td&gt;2&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Rijnland&lt;/td&gt;&lt;td&gt;21&lt;/td&gt;&lt;td&gt;4&lt;/td&gt;&lt;td&gt;4&lt;/td&gt;&lt;td&gt;1&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Rivierenland&lt;/td&gt;&lt;td&gt;22&lt;/td&gt;&lt;td&gt;4&lt;/td&gt;&lt;td&gt;3&lt;/td&gt;&lt;td&gt;1&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Roer en Overmaas&lt;/td&gt;&lt;td&gt;16&lt;/td&gt;&lt;td&gt;4&lt;/td&gt;&lt;td&gt;3&lt;/td&gt;&lt;td&gt;2&lt;/td&gt;&lt;td&gt;25&lt;/td&gt;&lt;/tr&gt;&lt;tr&gt;&lt;td&gt;Scheldestromen&lt;/td&gt;&lt;td&gt;23&lt;/td&gt;&lt;td&gt;3&lt;/td&gt;&lt;td&gt;3&lt;/td&gt;&lt;td&gt;1&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Schieland &lt;/td&gt;&lt;td&gt;21&lt;/td&gt;&lt;td&gt;3&lt;/td&gt;&lt;td&gt;5&lt;/td&gt;&lt;td&gt;1&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Stichtse Rijnlanden&lt;/td&gt;&lt;td&gt;23&lt;/td&gt;&lt;td&gt;3&lt;/td&gt;&lt;td&gt;2&lt;/td&gt;&lt;td&gt;2&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Vallei en Veluwe&lt;/td&gt;&lt;td&gt;22&lt;/td&gt;&lt;td&gt;3&lt;/td&gt;&lt;td&gt;3&lt;/td&gt;&lt;td&gt;2&lt;/td&gt;&lt;td&gt;30&lt;/td&gt;&lt;/tr&gt;&lt;tr&gt;&lt;td&gt;Vechtstromen&lt;/td&gt;&lt;td&gt;20&lt;/td&gt;&lt;td&gt;3&lt;/td&gt;&lt;td&gt;3&lt;/td&gt;&lt;td&gt;1&lt;/td&gt;&lt;td&gt;27&lt;/td&gt;&lt;/tr&gt;&lt;tr&gt;&lt;td&gt;Zuiderzeeland&lt;/td&gt;&lt;td&gt;18&lt;/td&gt;&lt;td&gt;3&lt;/td&gt;&lt;td&gt;3&lt;/td&gt;&lt;td&gt;1&lt;/td&gt;&lt;td&gt;25&lt;/td&gt;&lt;/tr&gt;&lt;tr&gt;&lt;td&gt;&lt;/td&gt;&lt;td&gt;&lt;/td&gt;&lt;td&gt;&lt;/td&gt;&lt;td&gt;&lt;/td&gt;&lt;td&gt;&lt;/td&gt;&lt;td&gt;&lt;/td&gt;&lt;/tr&gt;&lt;tr&gt;&lt;td&gt;Totaal&lt;/td&gt;&lt;td&gt;463&lt;/td&gt;&lt;td&gt;79&lt;/td&gt;&lt;td&gt;69&lt;/td&gt;&lt;td&gt;30&lt;/td&gt;&lt;td&gt;641&lt;/td&gt;&lt;/tr&gt;&lt;/table&gt;&lt;/p&gt;&lt;p&gt;* Eén van deze zetels wordt in samenspraak met een organisatie voor agrarisch natuurbeheer benoemd&lt;/p&gt;&lt;h3&gt;3. De waterschapsverkiezingen van 18 maart 2015&lt;/h3&gt;&lt;p&gt;18 maart 2015 was het dan zover, de waterschapsverkiezingen. Laat ik gewoon eens wat cijfers noemen.&lt;/p&gt;&lt;p&gt;Het ging ergens over: 443 zetels waren er te verdelen over 22 waterschappen.[10] Maar liefst 3147 kandidaten stonden op 198 lijsten. Mensen vinden het kennelijk interessant en waardevol om in een waterschapsbestuur publieke verantwoordelijkheid voor het regionale waterbeheer te dragen. Het aantal lokale waterspecifieke partijen dat meedeed was nog hoger dan in 2008. In totaal deden 44 lokale partijen mee aan de verkiezingen en twee landelijke waterpartijen: Water Natuurlijk en de Algemene Waterschapspartij. De landelijke partijen die meegedaan hebben met de verkiezingen zijn: VVD, CDA, PvdA, CU, SGP, PvdD, 50Plus en Mens en Spirit. 50Plus deed voor het eerst mee bij 19 waterschappen. De partij Mens en Spirit vonden we terug bij 4 waterschappen. &lt;/p&gt;&lt;p&gt;De gezamenlijke stembusgang heeft geleid tot een significant hogere opkomst. 43,5% van de stemgerechtigden heeft op 18 maart haar stem uitgebracht. Dat zijn meer dan vijf miljoen mensen. Bijna een verdubbeling ten opzichte van de 23% in 2008!&lt;/p&gt;&lt;p&gt;Net als in 2008 werd Water Natuurlijk de grootste partij met 83 zetels. De Algemene Waterschapspartij, haalde 29 zetels. Samen goed voor 24,4%. De landelijke politieke partijen behaalden in 2008 51,7% van de stemmen. In 2015 hebben zij opnieuw een flink aantal zetels veroverd, 270 in totaal, oftewel 58,2%. CDA is na Water Natuurlijk de tweede grootste partij met 76 zetels, gevolgd door de VVD met 68 zetels en de PvdA met 49 zetels. Nieuwkomer 50Plus haalde 23 zetels verdeeld over 18 waterschappen. De Partij voor de Dieren haalde 15 zetels en verdubbelde daarmee haar zetelaantal ten opzichte van 2008. De lokale waterschapspartijen hebben wederom veel stemmen gehaald, maar wel iets minder dan in 2008. Haalden zij in 2008 nog 21,8% van de stemmen, nu haalden ze in totaal 81 zetels, 17,5%. Ruim 1,5 miljoen Nederlanders hebben vóór de verkiezingen Kieskompas.nl geraadpleegd. Op het hoogtepunt waren 62.000 mensen tegelijk het Kieskompas aan het invullen. Alle waterschappen hadden een eigen Kieskompas met regiospecifieke vragen en dilemma’s. Ook in de media was buitengewoon veel aandacht voor de waterschapsverkiezingen, veel meer dan in 2008. Soms was die aandacht kritisch van toonzetting, in het algemeen was echter sprake van informatieve en objectieve berichtgeving.&lt;/p&gt;&lt;p&gt;De verkiezingen zijn voor zover bekend foutloos verlopen, waarvoor de gemeenten een groot compliment toekomt. Zij waren immers, net als bij onze andere verkiezingen, belast met de feitelijke organisatie en die is dus naar tevredenheid verlopen. Gratis was dat overigens bepaald niet. Het is niet zo dat het Rijk de kosten van de waterschapsverkiezingen draagt. De waterschappen hebben op basis van het (nieuwe) tweede lid van art. 98 Waterschapswet een bedrag van ruim 23 miljoen euro aan de minister van I&amp;M moeten overmaken. Haar ambtgenoot van BZK stort dit vervolgens in het Gemeentefonds.[11] Dat is een fors bedrag. Afgezet tegen de jaarlijkse uitgaven van de waterschappen is het echter niet meer dan een goede 2 promille daarvan. Ook de waterschapsdemocratie heeft zijn prijs.&lt;/p&gt;&lt;p&gt;Eén van de doelen van de wijziging van de verkiezingsmethodiek was het verhogen van de opkomst. Nu dit, zelfs voor insiders, met bijna een verdubbeling een ongekend succes is gebleken en anderzijds fouten achterwege zijn gebleven, is er naar mijn idee veel voor te zeggen om deze methodiek ook bij de eerstvolgende waterschapsverkiezingen van 2019 te hanteren.[12] Iets wat goed functioneert, zou je immers niet moeten willen veranderen. Daar komt in alle eerlijkheid ook bij dat, zoals het historische overzicht heeft laten zien, de afgelopen decennia alle denkbare methodieken wel zo ongeveer zijn uitgeprobeerd. Meer smaken hebben we eenvoudig niet. Het enige serieuze alternatief dat, dat onlangs ook door Nehmelman[13] is bepleit, ligt in indirecte verkiezingen via de gemeenteraden. Een dergelijk systeem heeft inderdaad enkele onmiskenbare sterke kanten: eenvoudige organisatie, geen of nauwelijks kosten (de recente verkiezingen kostten de waterschappen als gezegd meer dan 23 miljoen euro) en een ‘opkomst’ van 100%. Zo’n methodiek zou ook aansluiten bij de voor en na de verkiezingen wel gehoorde opvatting van een aantal kiezers dat ze het werk van de waterschappen weliswaar waarderen, daarvoor ook best belasting willen betalen, maar de verkiezingen volstrekt overbodige poespas vinden. Anderzijds zijn indirecte verkiezingen toch een vorm van electorale armoede, zijn de waterschappen daar zelf fel op tegen en was de Tweede Kamer hier nog maar zeer kort geleden evenmin warm voor te krijgen. Het desbetreffende wetsvoorstel van het kabinet Rutte I stierf een roemloze dood. Dit laatste lijkt mij een niet onbelangrijk politiek gegeven. Het is ondanks de bezwaren die in de media en daarbuiten tegen &lt;span class="italic"&gt;directe&lt;/span&gt; waterschapsverkiezingen zijn geuit eigenlijk niet goed denkbaar dat de regering opnieuw een dergelijk wetsvoorstel aan het parlement voorlegt. Daarbij moet worden bedacht dat meer dan vijf miljoen mensen hun stem hebben uitgebracht, waarmee voor het eerst op landelijke schaal bewezen is dat een combinatie van verkiezingen ook in ons land succesvol en bruikbaar kan zijn. Zoals bekend kennen een aantal landen het fenomeen van gecombineerde verkiezingen al langer. In zoverre lijkt het nu vooral verstandig om te kiezen voor een zekere mate van continuïteit, want daar heeft het de laatste decennia bij de waterschapsverkiezingen aan ontbroken. Het moest eigenlijk steeds weer anders. In 2019 zou dus bij voorkeur wederom sprake moeten zijn van met de statenverkiezingen gecombineerde waterschapsverkiezingen. Op de iets langere termijn lijken internetverkiezingen, waar twee waterschappen in het verleden reeds ervaring mee hebben opgedaan, mij overigens onvermijdelijk. Je kunt al betalen met je mobiel, ermee stemmen is maar een klein stapje verder. Het moet mogelijk zijn de daaraan verbonden beveiligingsproblemen de wereld uit te helpen. Voor nu lijkt continuïteit als gezegd echter het belangrijkst. Hopelijk krijgt dat element in de komende evaluaties en de discussie daarover met de Tweede Kamer de aandacht die het verdient.&lt;/p&gt;&lt;h3&gt;4. Geborgde categorieën[14]&lt;/h3&gt;&lt;p&gt;Zoals reeds is aangegeven in de inleiding, zal in het kader van de door de minister van I&amp;M aan de Tweede Kamer toegezegde evaluatie van de waterschapsverkiezingen in het bijzonder de positie van de geborgde categorieën in de waterschapsbesturen aan de orde komen. De recente besluiten van de provincies Noord-Brabant en Zeeland om het aantal geborgde zetels tot het wettelijk minimum van zeven terug te brengen en de motie van de provincie Utrecht om dit fenomeen maar helemaal te beëindigen, mogen dat illustreren. De betreffende provincies hebben daarbij met name aangevoerd dat het fenomeen niet democratisch zou zijn, een argument wat in de aanloop naar de verkiezingen ook in de pers regelmatig terugkwam. De Adviescommissie Water bereidt momenteel overigens een advies aan de minister over dit specifieke thema voor. Aangenomen mag worden dat dit advies straks een belangrijke rol bij de evaluatie zal spelen. &lt;/p&gt;&lt;p&gt;Met het oog op de komende parlementaire discussie worden de voornaamste argumenten die voor en tegen het fenomeen geborgde categorieën pleiten hieronder successievelijk op een rij gezet. Voor de verandering worden eerst de argumenten contra dit model gegeven en daarna de argumenten pro. &lt;/p&gt;&lt;p&gt;Argumenten contra geborgde categorieën:&lt;/p&gt;&lt;ul&gt;&lt;li class="streepjes"&gt;de huidige hybride structuur met deels gekozen (ingezetenen)vertegenwoordigers en deels benoemde vertegenwoordigers is niet erg duidelijk;&lt;/li&gt;&lt;li class="streepjes"&gt;het systeem van benoeming van geborgde categorieën is niet democratisch;&lt;/li&gt;&lt;li class="streepjes"&gt;het staat de geborgde categorieën vrij om via het indienen van een lijst zetels in het waterschapsbestuur te veroveren;&lt;/li&gt;&lt;li class="streepjes"&gt;andere overheden kennen geen systeem van geborgde zetels (‘Shell heeft ook geen zetels in het parlement’[15]).&lt;/li&gt;&lt;/ul&gt;&lt;p&gt;Argumenten pro geborgde categorieën:&lt;/p&gt;&lt;ul&gt;&lt;li class="streepjes"&gt;de geborgde categorieën hebben een aantoonbaar belang bij het lokale en regionale waterbeheer en betalen een forse financiële bijdrage aan het waterschap;[16]&lt;/li&gt;&lt;li class="streepjes"&gt;hun huidige positie doet recht aan het adagium belang-betaling-zeggenschap en sluit als zodanig goed aan bij het functionele karakter van het waterschap en internationale documenten als de Europese Kaderrichtlijn Water (publieke participatie) en de komende Principles on Water Governance van de OESO (stakeholder engagement);&lt;/li&gt;&lt;li class="streepjes"&gt;in essentie vormt ook de categorie ingezetenen een ‘geborgde’ categorie, naast de andere categorieën ongebouwd, bedrijven en natuurterreinbeheerders; &lt;/li&gt;&lt;li class="streepjes"&gt;de geborgde categorieën zijn idealiter uitstekende ‘ambassadeurs’ van hun achterban, wiens medewerking het waterschap bij projecten vaak nodig heeft (grond!); &lt;/li&gt;&lt;li class="streepjes"&gt;ook in de besturen van de (vele) buitenlandse functionele waterorganisaties zijn de geborgde categorieën vrijwel zonder uitzondering vertegenwoordigd.&lt;/li&gt;&lt;/ul&gt;&lt;p&gt;Uiteraard zal iedereen deze argumenten anders wegen. Om die weging te vergemakkelijken, is het goed om enkele nadere overwegingen ten aanzien van deze argumenten mee te geven. Allereerst is er het belangrijke punt van het democratisch karakter van het reserveren van zetels voor specifieke categorieën. Bij de kracht waarmee dit argument naar voren wordt gebracht, lijkt met alle respect een vraagteken te moeten worden geplaatst. Kortheidshalve kan daarbij worden verwezen naar het eerdergenoemde advies van de Commissie van Advies inzake de Waterstaatswetgeving (CAW), waarin onder meer wordt geconcludeerd: &lt;/p&gt;&lt;p&gt;‘De specifieke categorieën representeren de bijzondere belangen die bij de taakuitoefening van het waterschap betrokken zijn. De categorie van de ingezetenen representeert de zogenaamde algemene taakbelangen. De ingezetenen vormen in dit verband óók een belangencategorie; in dat opzicht is er geen verschil met de andere belangencategorieën. Naar het oordeel van de Commissie is het waterschap als vorm van functioneel bestuur het meest gebaat bij een afgewogen vorm van belangenrepresentatie. De aard van het te representeren belang en/of van de belangengroep kan een grond zijn om te kiezen voor het gebruik van de directe verkiezing binnen een belangencategorie, maar kan echter ook grond zijn voor indirecte verkiezingen, benoeming uit kandidaten of enkelvoudige aanwijzing. Vanuit staatsrechtelijk oogpunt is de ene vorm van belangenrepresentatie niet minder aanvaardbaar dan de andere.’&lt;/p&gt;&lt;p&gt;In dit citaat valt op dat de CAW de ingezetenen als een zelfde categorie als de drie specifieke belangencategorieën (de geborgden) beschouwt. Gezien de in paragraaf 2 geschetste historische ontwikkeling van de bestuurssamenstelling van het waterschap lijkt de commissie daarmee het gelijk aan haar zijde te hebben. De wetgever heeft de nieuwe categorie ingezetenen immers nooit als vervanging, maar altijd als aanvulling op de andere categorieën bedoeld. Aan het citaat kan overigens nog worden toegevoegd dat de Waterschapswet tegenwoordig weliswaar over ‘benoeming ‘ in plaats van ‘verkiezing’ van de geborgde categorieën spreekt (zie de art. 14 e.v.), maar dat de facto binnen deze drie categorieën sprake is van (interne) verkiezingen via een open kandidaatsstelling. &lt;/p&gt;&lt;p&gt;Het citaat brengt ons op een tweede punt. De CAW benadrukt dat het waterschap als lichaam van functioneel bestuur gebaat is bij een afgewogen vorm van belangenrepresentatie. In de huidige discussie lijkt deze boodschap volledig uit het oog te raken. Zonder deugdelijke onderbouwing wordt als het ware op de automatische piloot getracht het waterschap exact zo te modelleren als provincies en gemeenten. Maar een waterschap is geen lichaam van algemeen bestuur. Zijn functionele karakter kan er toe nopen om op bepaalde onderdelen (bestuurssamenstelling, financiering e.d.) voor andere institutionele ‘arrangementen’ te kiezen. Het waterschap is een waarborgdemocratie. Dit in tegenstelling tot Rijk, provincie en gemeente, die als een ontwikkelingsdemocratie te typeren zijn.[17] Deze terminologie is ontleend aan Boogers en Tops[18] en wil zeggen dat de waterschapstaken onttrokken zijn aan de algemene politieke belangenafweging. Daardoor is het belang van droge voeten en schoon water ‘gewaarborgd’ en staat dit niet bloot aan politieke discussies en is tegelijkertijd de betrokkenheid van specifieke belangencategorieën gewaarborgd. Het begrip ‘geborgde categorieën’ sluit hier dus uitstekend bij aan.[19] Het functionele karakter van het waterschap vergt dat voor een dergelijke differentiatie ruimte moet bestaan. Een Universiteitsraad steekt niet voor niets ook anders in elkaar dan de gemeenteraad. &lt;/p&gt;&lt;p&gt;Een derde en laatste punt vormt de specifieke financiële structuur van het waterschap. Anders dan provincies en gemeenten, die voor hun inkomsten zoals bekend sterk afhankelijk zijn van het Rijk (Gemeenteen Provinciefonds), is het waterschap vrijwel volledig self supporting. Het bekostigt zo’n 95% van zijn uitgaven via de opbrengst van eigen belastingen. Alhoewel het merendeel daarvan wordt opgebracht door de ingezetenen, die dan ook terecht altijd de meerderheid in het waterschapsbestuur vormen (zie art. 13 Waterschapswet), dragen met name agrariërs en bedrijven ook stevig bij.[20] Zo betaalt een landbouwer met 40 ha grond een kleine 3000 euro per jaar aan het waterschap en een productiebedrijf in de voedingsmiddelensector ruim 20.000 euro.[21] Dan lijkt het op zichzelf niet onredelijk om deze categorieën ook een (bescheiden) stem in het waterschapsbestuur te geven. Ik zie in ieder geval niet in wat hier ondemocratisch aan zou zijn.&lt;/p&gt;&lt;p&gt;Resumerend ben ik van oordeel dat de geborgde categorieën voor het waterschapsbestuur behouden moeten blijven. Het waterschap is een functionele bestuursvorm, die als waarborgdemocratie getypeerd kan worden. Dit karakter stelt hoge eisen aan de betrokkenheid van groepen belanghebbenden bij het werk van het waterschap. Dat gaat niet zover dat elk ondergeschikt belang in het waterschapbestuur vertegenwoordigd moet zijn, maar het betekent wel dat categorieën die een significant en aantoonbaar belang bij de taakuitoefening van het waterschap hebben, vertegenwoordigd moeten zijn. Dat geldt voor boeren, bedrijven en natuurterreinbeheerders niet anders dan voor ingezetenen. Die laatste categorie is sinds de Waterschapswet van 1992 in de kern ook een ‘geborgde’ categorie geworden. Het belang van deze groepen specifieke belanghebbenden dient ‘geborgd’ te zijn. Bij verkiezingen leggen zij het immers al snel af. Misschien niet al de eerstvolgende keer, maar zeker daarna. Hun kwantitatieve aantal is namelijk te beperkt. ‘Borging’ van hun belang is dus op zijn plaats. Deze hybride bestuurssamenstelling draagt sterk bij aan een evenwichtige belangenafweging door het waterschap, de voornaamste belangen zitten immers aan de bestuurstafel. &lt;/p&gt;&lt;p&gt;Dat het waterschapsbestuur aldus afwijkt van het gemeente en provinciale bestuur is geen ramp en alleszins gerechtvaardigd. Dit vloeit immers rechtstreeks voort uit het andere karakter van het waterschap. Dat het fenomeen van geborgde zetels niet democratisch zou zijn, lijkt mij tamelijk overtrokken. De CAW heeft dit in haar advies overtuigend weerlegd. Ook Nehmelman, de kersverse hoogleraar Publiek organisatierecht, in het bijzonder waterbeheer, aan de Universiteit Utrecht, pleit in zijn recente, in meerdere opzichten interessante, oratie voor het behoud van de geborgde zetels.[22] Veeleer zou de vraag op zijn plaats zijn of een waterschapsbestuur zonder geborgde categorieën, die wel substantieel meebetalen aan de kosten die het waterschap maakt, democratisch genoemd kan worden. De vergelijking met Shell, dat ook geen zetels in de Tweede Kamer heeft, gaat mank doordat zij het specifieke karakter van het waterschap miskent.[23] Evenmin is dat fenomeen een reminiscentie uit een ver verleden. Sterker, het is gezien de strekking van de KRW en de komende Principles on Water Governance van de OESO, waarin sterk de nadruk op stakeholder engagement gelegd wordt, verrassend modern. Voorts sluit het fenomeen goed aan bij de samenstelling van de besturen van de vele buitenlandse waterorganisaties, waarin de bewuste groepen belanghebbenden (naast andere) steevast plegen te zijn vertegenwoordigd. Ten slotte is het altijd goed, maar wordt dit nogal eens vergeten, jezelf de vraag te stellen of iets in de praktijk werkt. In de onderhavige discussie komt men dat element eigenlijk nooit tegen, dus er zal in deze lacune moeten worden voorzien. Het antwoord op de vraag kan relatief kort zijn: in de praktijk zijn geen geluiden op te vangen dat het fenomeen tot onwerkbare besturen leidt. Veeleer is sprake van het tegenovergestelde en wordt de bestuurlijke vertegenwoordiging van de geborgde categorieën als een logische en terechte verrijking van het waterschapsbestuur gezien. Dat bestuur ziet, soms na pittige discussies, doorgaans uitstekend kans om tegengestelde belangen te verbinden en te overbruggen en tot breed gedragen en maatschappelijk verantwoorde besluiten te komen.[24]&lt;/p&gt;&lt;p&gt;Betekent het voorgaande nu dat er helemaal niets kan veranderen? De vraag stellen is hem beantwoorden. Er zou nog eens serieus gekeken kunnen worden of de huidige benoeming van de geborgde categorieën niet weer kan worden teruggedraaid naar de vroegere verkiezing (zoals uit het historisch overzicht blijkt, werden deze categorieën tot voor kort immers verkozen in plaats van benoemd), aangezien hier toch een deel van de actuele discussie in lijkt te schuilen. Uiteraard kan ook altijd gekeken worden naar het exacte aantal te ‘borgen’ zetels voor de onderhavige categorieën en hun thans minimaal verzekerde ene zetel in het dagelijks bestuur van het waterschap (zie art. 40, eerste lid, Waterschapswet). Daarover zou wat mij betreft de discussie straks moeten gaan en dus niet over het fenomeen an sich.&lt;/p&gt;&lt;h3&gt;5. Conclusies&lt;/h3&gt;&lt;p&gt;De argeloze lezer zal na het voorgaande wellicht het idee hebben dat we op het terrein van vernieuwing weinig van de waterschapssector te vrezen hebben. Dat misverstand wil ik hier graag snel wegnemen. De waterschappen kan moeilijk verweten worden niet voor bestuurlijke innovatie open te staan. De schaalvergroting binnen de waterschappen van de afgelopen 65 jaar (van 2647 naar 23) is in de wereld van ons openbaar bestuur ongekend. Voor een belangrijk deel hebben de waterschappen deze reorganisatie met het rapport ‘Water centraal’ (1996) zélf in gang gezet. Evenzeer geldt dat voor de ingrijpende wijziging van hun bestuurlijke en financiële structuur, zoals deze uiteindelijk via de Wet modernisering waterschapsbestel (2007) wettelijk is verankerd. Ook recente activiteiten als de bouw van Energie en Grondstoffenfabrieken tonen het innovatieve en adaptieve vermogen van de waterschappen.&lt;/p&gt;&lt;p&gt;Waterschappen staan dus volop open voor (bestuurlijke) vernieuwing. Tegelijkertijd staan zij met de voeten in de klei en zijn zij pragmatisch. Zij kiezen voor ‘Waterbestuur dat werkt’.[25] Zaken die hun waarde concreet in de praktijk hebben bewezen, mogen van hen zo blijven. ‘Continuïteit’ is geen vies woord. Het waterbeheer moet het juist hebben van continue aandacht. Continuïteit dus graag ook wat betreft de verkiezingsmethodiek en de positie van de geborgde categorieën in het waterschapsbestuur. Het is dat een katholiek er verstandig aan doet om zich niet teveel op Bijbelteksten te baseren, maar anders zou ik dit artikel afsluiten met de volgende tekst: ‘Onderzoekt alles en behoudt het goede’. Voor de minder Bijbelvaste lezers vormt de goede vaderlandse wijsheid ‘Don’t fix it if it ain’t broke’ een alleszins acceptabel alternatief.&lt;/p&gt;</content><legacyfootnotes/><footnotes><footnote>1 Herman Havekes werkt bij de Unie van Waterschappen en het Water Governance Centre.</footnote><footnote>2 Dit overzicht is grotendeels ontleend aan de door de auteur opgestelde bijlage bij het advies van de Commissie van Advies inzake de Waterstaatswetgeving, &lt;span class="italic"&gt;Belangenrepresentatie in het waterschapsbestuur&lt;/span&gt;, Den Haag 2009. Zie ook H.J.M. Havekes, &lt;span class="italic"&gt;Functioneel decentraal waterbestuur: borging, bescherming en beweging. De&lt;/span&gt; &lt;span class="italic"&gt;institutionele omwenteling van het waterschap in de afgelopen vijftig jaar,&lt;/span&gt; (diss.), Sdu, Den Haag 2009, p. 261 e.v. alsmede H.J.M. Havekes en W.J. Wensink (red.), &lt;span class="italic"&gt;De Waterschapswet. Een artikelsgewijs commentaar&lt;/span&gt;, Kluwer, Deventer 2015, p. 83 e.v.</footnote><footnote>3 Zie voor een uitvoerige schets van deze financiële problemen Wijnand Dekking en Herman Havekes, &lt;span class="italic"&gt;Een diamanten relatie&lt;/span&gt;. &lt;span class="italic"&gt;60 jaar Nederlandse Waterschapsbank en 60 jaar waterschapsfinanciën&lt;/span&gt;, in: &lt;span class="italic"&gt;60 jaar. Hard gegaan&lt;/span&gt;, NWB Bank, Den Haag 2014 en Herman Havekes, ‘Het water aan de lippen. De geslaagde aanpak van de financiële malheur van de waterschappen in het midden van de vorige eeuw’, &lt;span class="italic"&gt;Tijdschrift voor Waterstaatsgeschiedenis&lt;/span&gt;, 23&lt;span class="superscript"&gt;e&lt;/span&gt; jaargang, nr. 2, p. 69-81.</footnote><footnote>4 Deze oproep werd door provincies en waterschappen goed verstaan. Al betrekkelijk snel na de invoering van de Waterschapswet waren de ingezetenen in alle waterschapsbesturen (en hun belastingadministratie) vertegenwoordigd.</footnote><footnote>5 &lt;span class="italic"&gt;Kamerstukken II&lt;/span&gt; 1990/91, 19 995, nr. 30.</footnote><footnote>6 Zie H.J.M. Havekes, ‘Hoe verder met de waterschapsverkiezingen?&lt;span class="italic"&gt;’,&lt;/span&gt; &lt;span class="italic"&gt;Tijdschrift voor Constitutioneel Recht,&lt;/span&gt; 2012, nr. 4, p. 376-384.</footnote><footnote>7 Wet aanpassing waterschapsverkiezingen, &lt;span class="italic"&gt;Stb&lt;/span&gt;. 2014, 63. Ingevolge het Besluit van 21 mei 2014, &lt;span class="italic"&gt;Stb&lt;/span&gt;. 184, is deze wet met ingang van 1 juli 2014 in werking getreden.</footnote><footnote>8 Zie Havekes en Wensink, p. 90-110.</footnote><footnote>9 Deze situatie komt in de praktijk momenteel niet langer voor.</footnote><footnote>10 Het Waterschap Vechtstromen had bij de recente fusie reeds verkiezingen georganiseerd en deed niet mee aan de waterschapsverkiezingen van 2015.</footnote><footnote>11 Zie de Vergoedingenregeling waterschapsverkiezingen 2015, &lt;span class="italic"&gt;Stcrt&lt;/span&gt;. 2014, 30438.</footnote><footnote>12 Zie aldus ook Unievoorzitter Peter Glas, &lt;span class="italic"&gt;Water Governance&lt;/span&gt; 02/2015, p. 13-14.</footnote><footnote>13 R. Nehmelman, &lt;span class="italic"&gt;De Staat achter de dijken&lt;/span&gt;, oratie Universiteit Utrecht, 2015, p. 34.</footnote><footnote>14 Dit onderdeel van dit artikel is ontleend aan mijn eerdere artikel ‘Is er nog plaats voor de geborgde categorieën in het waterschapsbestuur?, &lt;span class="italic"&gt;Water Governance &lt;/span&gt;02/2015, p. 16-24.</footnote><footnote>15 Aldus Theo Dersjant in Trouw van 9 maart 2015.</footnote><footnote>16 Zie voor het financiële aandeel van de geborgde categorieën Corine Hoeben, ‘Belang, betaling, zeggenschap: geborgde zetels in het waterschapsbestuur, &lt;span class="italic"&gt;Water Governance&lt;/span&gt; 03/2014, p. 10-16. Hoeben noemt daarin het volledig afschaffen van de geborgde zetels geen goed idee, aangezien er nu eenmaal specifieke belangen zijn die niet vertegenwoordigd worden als alle bestuurders gekozen worden op basis van algemene verkiezingen.</footnote><footnote>17 Je hoeft Van Reybrouck (&lt;span class="italic"&gt;Tegen verkiezingen&lt;/span&gt;, Amsterdam 2013) niet te lezen om te beseffen dat deze ontwikkelingsdemocratieën momenteel grote moeite hebben om de burger adequaat bij hun werk te betrekken.</footnote><footnote>18 M.J.G.J.A. Boogers en P.W. Tops, ‘’ Waterschapsverkiezingen: over democratie en het bestaansrecht van waterschappen’, &lt;span class="italic"&gt;Bestuurswetenschappen&lt;/span&gt; 2000/4, p. 288-303.</footnote><footnote>19 De term ‘geborgde categorieën’ of ‘geborgde zetels’ is in die zin te verkiezen boven de door de CAW in haar advies bepleite term ‘gereserveerde zetels’.</footnote><footnote>20 De categorie natuurterreinen draagt, doordat deze sinds 2009 een aparte categorie voor de kostentoedeling vormt, landelijk nog slechts 4 miljoen euro per jaar bij.</footnote><footnote>21 Bron: &lt;span class="italic"&gt;Waterschapsbelastingen 2015. Het hoe en waarom,&lt;/span&gt; Unie van Waterschappen, Den Haag 2015.</footnote><footnote>22 R. Nehmelman, &lt;span class="italic"&gt;De Staat achter de dijken&lt;/span&gt;, oratie Universiteit Utrecht 2015, p. 34-35.</footnote><footnote>23 In dit verband is het wellicht aardig om te vermelden dat in het vroegere waterschap Groot-Haarlemmermeer de NV Luchthaven Schiphol jarenlang een zgn. kwaliteitszetel heeft gehad.</footnote><footnote>24 Uit een onderzoek van de PvdA (&lt;span class="italic"&gt;Water als rode draad. Een onderzoek naar het politieke gehalte van&lt;/span&gt; &lt;span class="italic"&gt;de besluitvorming in het bestuur van de waterschappen&lt;/span&gt;, Centrum voor lokaal bestuur, Amsterdam 2012) komt naar voren dat er bij waterschappen opvallend eensgezind besloten wordt.</footnote><footnote>25 Eind juni 2015 stelde de Unie van Waterschappen een strategische visie met deze titel vast over het openbaar bestuur in ons land en de rol van het waterschap daarbinnen. In deze visie wordt voor continuering van de huidige verkiezingsmethodiek en handhaving van de geborgde categorieën in het waterschapsbestuur gepleit.</footnote></footnotes><auteurs>mr. dr. H.J.M. Havekes</auteurs><published>2015-07-22 14:50:09</published><modified>2015-07-22 14:50:09</modified><editiondate>2015-07-22</editiondate><htmlpath>https://denhollander.info/artikel/12388</htmlpath></article>
</articles></edition>