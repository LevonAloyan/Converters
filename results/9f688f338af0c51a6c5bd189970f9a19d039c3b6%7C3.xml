<edition><articles><article><jaar>1992</jaar><naam>Tijdschrift voor Agrarisch Recht</naam><uitgave>5</uitgave><aflevering>5</aflevering><searchword>TvAR 5/1992</searchword><id>6167</id><udhid>UDH:TvAR/6167</udhid><titel>Ontwikkelingen in het pachtrecht: een laveren tussen Skylla en Charybdis?</titel><searchwords><searchword>TvAR 5/1992</searchword><searchword>UDH:TvAR/6167</searchword></searchwords><attachments><attachment><name>1992_nr 5_Artikel_deHoog.pdf</name><extention>pdf</extention><url>https://denhollander.info/download/5961/ci</url></attachment></attachments><inleiding>Inhoud:&#13;
I. Inleiding&#13;
II. Voorstellen tot liberalisering van de Pachtwet 1. Bijzondere kortdurende pacht&#13;
2. Teeltpacht&#13;
3. Verhoging van de oppervlakte in art. 58&#13;
4. Winstafrekening bij verkoop na gebruikmaking van het voorkeursrecht door de&#13;
pachter&#13;
5. Directe doorwerking van wijziging van pachtnormen&#13;
6. Vervallen van de strafbaarstelling&#13;
7. Wijziging van de bepalingen betreffende openbare verpachtingen&#13;
8. Wijziging van de bepalingen betreffende zetboeren&#13;
9. Vervallen van de bepalingen betreffende inschaling van vee en verkoop van gras&#13;
of hooi anders dan per gewicht&#13;
10. Houtteelt&#13;
11. Loopbaanpacht III. Introductie beheersbepalingen binnen pachtovereenkomsten&#13;
IV. Wijziging van het pachtnormenstelsel&#13;
V. Koppeling pacht en produktierechten&#13;
VI. Het voorstel tot opheffing van de grondkamers&#13;
VII. Wetenschappelijke aspecten van de diverse voorstellen&#13;
VIII.Enkele rechtsvergelijkende aspecten&#13;
IX. Alternatieven tot behoud van het pachtareaal&#13;
X. Conclusie&#13;
XI. Literatuur&#13;
I. INLEIDING&#13;
Rond de laatste eeuwwisseling is de discussie op gang gekomen over de wenselijkheid te&#13;
komen tot een pachtwetgeving, die een voldoende rechtsbescherming aan de pachter zou&#13;
geven. Deze discussie heeft uiteindelijk geleid tot de invoering van de Pachtwet 1937, die&#13;
in de oorlogsjaren werd vervangen door het Pachtbesluit. Na de oorlog onstond een discussie&#13;
tot vervanging van het Pachtbesluit. De redenen daarvan waren voornamelijk van&#13;
emotionele aard: het Pachtbesluit was wetgeving van vijandelijke oorsprong. Pas dertien&#13;
jaren na het einde van de oorlog werd de thans nog van kracht zijnde Pachtwet ingevoerd.&#13;
De invoering van de Pachtwet betekende in feite een consolidatie van de daaraan voorafgaande ontwikkeling: van een systeem van regelend recht naar een dwingendrechtelijk&#13;
systeem dat tot doel had de pachter in vergaande mate te beschermen. Deze doelstelling is&#13;
feitelijk ook gerealiseerd.&#13;
Het laatste decennium is een discussie ontstaan over wijziging van de Pachtwet, waarbij&#13;
met name de twee fundamenten van de bescherming van de positie van de pachter aan&#13;
de orde waren: het continuatierecht en de pachtprijsbeheersing. Deze discussie heeft geleid&#13;
tot een ingrijpende wijziging van de Pachtwet in 1984, waarbij als belangrijkste punt&#13;
van wijziging beschouwd kan worden het afschaffen van het continuatierecht voor pachters&#13;
die de vijfenzestigjarige leeftijd bereikt hebben. Hoewel ingrijpend, is deze wijziging&#13;
in haar effect beperkt: zij regardeert slechts de pachters die de leeftijd van vijfenzestig jaren&#13;
hebben bereikt.&#13;
De recentelijk gevoerde en nog steeds aktuele discussie over de invoering van bijzondere&#13;
pachtvormen en andere aanpassingen van de Pachtwet heeft een veel verdergaand&#13;
karakter, nu de daarin aan de orde komende wijzigingsvoorstellen alle pachters regarderen.&#13;
Over de wijzigingsvoorstellen is inmiddels een aantal publicaties verschenen. Ik verwijs&#13;
hiervoor naar de als onderdeel XI in dit preadvies opgenomen literatuurlijst. Een&#13;
aantal beschouwingen die ik in het preadvies naar voren breng, zijn reeds in eerdere publicaties&#13;
van mijn hand weergegeven. Om reden van leesbaarheid van het preadvies heb ik&#13;
daar zo weinig mogelijk naar verwezen, doch voorzover nodig mijn eerder naar voren gebrachte&#13;
argumenten in het preadvies integraal herhaald.&#13;
Wanneer over de ontwikkelingen in het pachtrecht wordt gesproken, kan de discussie&#13;
niet beperkt blijven tot wat in het algemeen kan worden aangeduid als de voorstellen tot&#13;
liberalisering van de Pachtwet.&#13;
In de huidige ontwikkeling van het pachtrecht kunnen drie deelgebieden worden onderscheiden.&#13;
Ten eerste is er - zoals reeds aangegeven - sprake van een aantal voorstellen&#13;
tot liberalisering van de Pachtwet. In deze voorstellen gaat het om de invoering van een&#13;
aantal pachtvormen, waarvoor afwijkende formele bepalingen, zoals betreffende duur,&#13;
continuatie en pachtprijs, gelden. Ook het voorstel tot wijziging van het Pachtnormenbesluit,&#13;
dat zou moeten leiden tot het vaststellen van de basis-pachtprijs op 2% van de vrije&#13;
waarde van de grond, kan tot deze categorie gerekend worden. Ten tweede is er sprake&#13;
van wijzigingsvoorstellen, waarin het accent op de inhoud van de pachtovereenkomst ligt,&#13;
zoals in het geval van de voorstellen met betrekking tot pacht in natuurgevoelige gebieden&#13;
en reservaten. Tenslotte is er naar het lijkt in toenemende mate een tendens tot het&#13;
leggen van een koppeling tussen pachtrechten en andere rechten, zoals produktierechten&#13;
betreffende melk en mest.&#13;
De bovenstaande gebieden zou men kunnen aanduiden als het interne pachtrecht: zij&#13;
hebben betrekking op de relatie pachter-verpachter. De pachtovereenkomst is evenwel al&#13;
lang geen aangelegenheid van uitsluitend pachter en verpachter meer. De overheid speelt&#13;
in het kader van de pachtovereenkomst een grote rol. Zij is daarbij zowel wetgever als de&#13;
grootste verpachter. De rol van de overheid is in dit kader verstrekkender dan ten aanzien&#13;
van andere rechtsgebieden, zoals het arbeidsrecht. Het is de overheid die de hoogte van&#13;
de pachtprijzen en met name ook de belastingheffing over verpachtingen en overgang van&#13;
pachtobjecten bepaalt. Een en ander brengt met zich mee, dat een onderzoek naar het&#13;
functioneren van het pachtrecht zich ook tot de rol van de overheid in haar dubbelrol zal&#13;
dienen uit te strekken.&#13;
Tenslotte vermeld ik dat de tekst van dit preadvies is afgerond op 21 april 1992.</inleiding><content>II. VOORSTELLEN TOT LIBERALISERING VAN DE PACHTWET&#13;
Over het in dit preadvies aan de orde zijnde wetsontwerp is op 23 december 1991 een officiële&#13;
aankondiging gedaan in de Staatscourant.1 Het ontwerp is inmiddels voor advies&#13;
aan de Raad van State gezonden. Aan het huidige ontwerp is een omvangrijke discussie&#13;
voorafgegaan2, die geleid heeft tot een concept-wetsvoorstel3, dat later op enkele punten&#13;
gewijzigd is. 4 Beide concepten zijn in de literatuur uitvoerig becommentarieerd.5&#13;
Het huidige ontwerp - dat bij het redigeren van dit preadvies formeel nog niet bekend&#13;
gemaakt was - is in grote lijnen gelijk aan het laatste concept. Slechts het instituut bijzondere&#13;
kortdurende pacht is vrij ingrijpend gewijzigd, terwijl teeltpacht als pachtvorm aan&#13;
het oorspronkelijke concept is toegevoegd. Eveneens toegevoegd zijn enkele bepalingen&#13;
betreffende de teelt van snelgroeiend hout.&#13;
I. Bijzondere kortdurende pacht&#13;
Het oorspronkelijke voorstel met betrekking tot bijzondere kortdurende pacht was neergelegd&#13;
in de nieuw op te nemen art. 70f en 70g. In het huidige ontwerp is art. 70f uitgebreid&#13;
met teeltpacht, dat hierna aan de orde komt. Hetgeen met betrekking tot bijzondere&#13;
kortdurende pacht oorspronkelijk in art. 70f lid 1 t/m 6 was geregeld, is thans geregeld in&#13;
lid 5 t/m 9. Inhoudelijk is de belangrijkste wijziging die betreffende de duur.&#13;
Art. 70f lid 2 van het concept bepaalde dat de duur van de overeenkomst drie, zes, negen&#13;
of twaalf jaren diende te bedragen. Lid 1 bepaalde dat art. 12 lid 1, 2 en 5 (de wettelijke&#13;
duur, de langere dan de wettelijke duur en de verlenging van de pachtovereenkomst&#13;
voor korte duur) niet van toepassing waren. Wel van toepassing bleven lid 3 en 4,&#13;
waarin de korte duur zelf geregeld wordt. Het gevolg was dat er een pachtovereenkomst&#13;
ontstond die of voor de wettelijke duur van een van de in lid 2 genoemde periodes kon&#13;
worden aangegaan, of met toestemming van de grondkamer voor een daarvan afwijkende,&#13;
onder handhaving van een maximale duur van twaalf jaren. Op dit enigszins gekunstelde&#13;
systeem is van verschillende zijden kritiek geleverd. In het huidige ontwerp is het systeem&#13;
verlaten en gekozen voor een vrije duur van langer dan één jaar en ten hoogste&#13;
twaalf jaren. Voor het overige is het voorstel niet wezenlijk gewijzigd ten opzichte van het concept:&#13;
de bepalingen van de art. 3, 4, 5, lid 1, onderdelen a, c en d, 12 t/m 15, 18, 19 lid 1 t/m 4,&#13;
36 t/m 49a, 54, 56a t/m 56i en 71 lid 1 zijn niet van toepassing. Ook thans geldt derhalve&#13;
dat de pachtprijs niet aan toetsing door de grondkamer of aan enige andere beperking onderhevig&#13;
is. Er bestaat geen wettelijk recht op een periodieke aanpassing van de pachtprijs&#13;
(art. 19), terwijl de verpachter geen wettelijke aanspraak heeft op een verhoging van&#13;
de pachtprijs wegens het uitvoeren van buitengewone werken (art. 18). De verpachter&#13;
heeft wel een wettelijk recht op een verhoging van de pachtprijs wegens onvoorzien hoge&#13;
publiekrechtelijke lasten (art. 17), terwijl het remissierecht van de pachter (art. 16) eveneens&#13;
overlet blijft.&#13;
Alle bepalingen betreffende opzegging van de pacht en verlenging zijn eveneens niet&#13;
van toepassing. Hetzelfde geldt voor de bepalingen betreffende pachtoverneming, evenwel&#13;
met uitzondering van het bepaalde in art. 50 inzake ontslag uit de pacht van een medepachter.&#13;
De verpachter behoudt het recht tussentijds ontbinding van de pachtovereenkomst te&#13;
vorderen wegens bestemming van het gepachte tot niet tot de landbouw betrekkelijke&#13;
doeleinden (art. 51); het recht op schadevergoeding van de pachter bij toewijzing van de&#13;
ontbindingsvordering (art. 52) blijft eveneens in stand.&#13;
Ten slotte heeft de pachter geen voorkeursrecht wanneer de verpachter tot verkoop van&#13;
het gepachte besluit.&#13;
Van belang is dat de art. 2, 8 en 9 wel van toepassing blijven. De op grond van art. 70/&#13;
gesloten pachtovereenkomst, niet zijnde een teeltpachtovereenkomst, zal derhalve schriftelijk&#13;
moeten worden aangegaan en binnen twee maanden nadat zij is aangegaan ter&#13;
goedkeuring aan de grondkamer moeten worden gezonden, bij gebreke waarvan de sanctie&#13;
van art. 9 in werking treedt. In het verlengde hiervan is vanzelfsprekend de mogelijkheid&#13;
om schriftelijke vastlegging van een mondelinge pachtovereenkomst te vorderen (art.&#13;
11) eveneens van toepassing gebleven.&#13;
De toetsing van de pachtovereenkomst door de grondkamer is inhoudelijk beperkt: behalve&#13;
dat geen prijstoetsing plaatsvindt, blijft ook een toetsing van de verkaveling achterwege.&#13;
De wijzigingsbevoegdheid van de grondkamer (art. 6) is eveneens beperkt: door de&#13;
grondkamer in de pachtovereenkomst aangebrachte wijzigingen mogen er niet toe leiden,&#13;
dat er geen sprake meer is van een pachtovereenkomst als bedoeld in art. 70f, aldus lid 6.&#13;
Ik heb eerder aangegeven dat het in geval van bijzondere kortdurende pacht slechts om&#13;
één eenmalige periode van ten hoogste twaalf jaren kan gaan. Het gevolg daarvan is, dat&#13;
wanneer na afloop van deze periode het gepachte verkocht wordt aan een derde of zelfs&#13;
aan de zittende pachter, deze geen mogelijkheid meer heeft om tot bijzondere kortdurende&#13;
verpachting op basis van art. 70f over te gaan. Het gevolg van deze bepaling is dat het&#13;
instituut bijzondere kortdurende pacht vanzelf zal uitsterven. Uitgaande van het door de&#13;
regering zelf aangegeven motief voor de invoering van bijzondere kortdurende pacht -&#13;
het geven aan bedrijfsbeëindigers van een mogelijkheid om gronden in afwachting van&#13;
een definitieve bestemming tijdelijk te kunnen verpachten - heb ik een voorstel geformuleerd&#13;
tot uitbreiding van de regeling in die zin, dat iedere bedrijfsbeëindiger daarvan&#13;
voortaan gebruik kan maken, ook al is de grond eerder voorwerp van bijzondere kortdurende&#13;
pacht geweest, en gelijktijdig tot een beperking van de regeling in die zin, dat uitsluitend&#13;
bedrijfsbeëindigers daarvan gebruik kunnen maken. Op deze wijze zou de&#13;
regeling optimaal overeenstemmen met de motieven van de regering. Het is opmerkelijk dat dit aspect in het huidige ontwerp geheel onbesproken blijft, terwijl&#13;
het toch de kern van het instituut bijzondere kortdurende pacht raakt. Men kan zich&#13;
afvragen, wat het motief van de regering is een regeling te creëren, die niet of nauwelijks&#13;
aan het door haarzelf gestelde doel kan beantwoorden. De meest voor de hand liggende&#13;
gedachte is, dat de regering kennelijk andere, niet uitgesproken, motieven heeft om de&#13;
onderhavige regeling in zijn huidige vorm in te voeren. Wellicht dat de parlementaire behandeling&#13;
van het voorstel dienaangaande opheldering zal verschaffen.&#13;
2. Teeltpacht&#13;
In de aan het huidige ontwerp voorafgaande discussie is van verschillende zijden aangedrongen&#13;
op invoering van teeltpacht als bijzondere pachtvorm. Over de vorm van de&#13;
teeltpacht bestond verschil van mening. Zo pleitte het Landbouwschap voor een vorm,&#13;
waarbij goedkeuring van de teeltpachtovereenkomst door de grondkamer vereist was, terwijl&#13;
de pachtprijs vrij zou zijn6. Ik heb als mijn standpunt verwoord dat teeltpacht reeds&#13;
onder de huidige regels van de Pachtwet mogelijk is7. Art. 12 lid 3 geeft de grondkamer&#13;
de mogelijkheid een voor kortere dan de wettelijke duur gesloten pachtovereenkomst&#13;
goed te keuren. Het toetsingscriterium is neergelegd in lid 4: de bijzondere omstandigheden&#13;
van het geval dienen de korte duur te rechtvaardigen en de algemene belangen van de&#13;
landbouw dienen door de korte duur niet te worden geschaad. Zowel jurisprudentie als literatuur&#13;
achten vruchtwisseling en teeltfrequentie een reden voor goedkeuring voor de&#13;
korte duur8. In de meeste gevallen zullen teelten een niet langere periode dan één jaar beslaan.&#13;
In die gevallen zal de duur van de overeenkomsten een jaar kunnen bedragen, zodat&#13;
zich gezien het bepaalde in art. 37 lid 2 geen problemen met verlenging zullen&#13;
voordoen. Voorzover er sprake is van een meerjarige teelt, zouden wel problemen ten&#13;
aanzien van verlenging kunnen ontstaan, welke overigens door opnemen van de pachttermijn&#13;
van een teeltperiode in art. 37 lid 2 zijn te voorkomen.&#13;
Op basis van de huidige bepalingen van de Pachtwet is teeltpacht derhalve mogelijk,&#13;
zij het slechts na goedkeuring door de grondkamer en met een toetsing van de prijs aan&#13;
het Pachtnormenbesluit. Zou men voorstander zijn van een vrije pachtprijs, zoals het&#13;
Landbouwschap, dan zou deze met een eenvoudige uitzonderingsbepaling in de Pachtwet&#13;
zijn te realiseren.&#13;
Het in het ontwerp opgenomen voorstel met betrekking tot teeltpacht is als species van&#13;
het instituut bijzondere kortdurende pacht opgenomen in art. 70f lid 1 t/m 4.&#13;
Teeltpacht is daarin gedefinieerd als een uitzonderingsbepaling:&#13;
De bepalingen van de art. 2, tweede lid, 3-8, 12-15, 18, 19, 36-49a, 54, en 56a-56; zijn niet van toepassing&#13;
op pachtovereenkomsten betreffende los land:&#13;
a. waarvan partijen dat in de pachtovereenkomst hebben bepaald;&#13;
b. die zijn aangegaan voor de duur van ten hoogste één jaar;&#13;
c. die zijn aangegaan voor teelten waarvoor vruchtwisseling noodzakelijk is, en&#13;
d. waarbij overigens is voldaan aan het bepaalde in het tweede en derde lid. De niet van toepassing zijnde bepalingen van de Pachtwet zijn nagenoeg dezelfde als&#13;
die bij bijzondere kortdurende pacht ex. art. 70/lid 5, met één uitzondering. Art. 70/lid 2&#13;
bepaalt dat de teeltpachtovereenkomst door een der partijen ter registratie aan de grondkamer&#13;
wordt gezonden; art. 2 lid 2, dat bepaalt dat pachtovereenkomsten de goedkeuring&#13;
van de grondkamer behoeven, is niet van toepassing.&#13;
Het is de vraag wat de gevolgen zullen zijn van invoering van deze vorm van teeltpacht.&#13;
Er is blijkens de redaktie van art. 70/lid 1 sprake van een viertal constitutieve vereisten,&#13;
doch met het ontbreken van de preventieve toetsing door de grondkamer is elke&#13;
controle op de aanwezigheid van de vereisten een illusie.&#13;
Van de rechtspraak kan in dezen evenmin een corrigerende functie worden verwacht.&#13;
Ontstaat een conflict over een teeltpachtovereenkomst, dan zal het in de meeste gevallen&#13;
gaan om het rechtskarakter ervan: de verpachter stelt dat er sprake is van een eenjarige&#13;
teeltpachtovereenkomst, terwijl de pachter stelt, dat er wegens het ontbreken van een van&#13;
de constitutieve vereisten in feite sprake is van een reguliere pachtovereenkomst voor de&#13;
wettelijke duur. In de meeste gevallen zal het gaan om het ontbreken van het vereiste, dat&#13;
de pachtovereenkomst moet zijn aangegaan voor teelten waarvoor vruchtwisseling noodzakelijk&#13;
is. Ervan uitgaande dat aan alle andere vereisten is voldaan, zal op de pachter de&#13;
bewijslast rusten, dat aan het vereiste van het vruchtwisselingsdoel niet is voldaan. Doch&#13;
ook al zou hij daarin slagen - bijvoorbeeld aan de hand van zijn bedrijfsvoering - dan&#13;
nog is het ondenkbaar dat het ontbreken van het vereiste aan de verpachter zal worden tegengeworpen,&#13;
tenzij hij daarvan op de hoogte was. Juist dit laatste zal - uitzonderingen&#13;
daargelaten - nauwelijks mogelijk zijn. De kans is groot dat, in geval verpachters uitsluitend&#13;
bereid zijn te verpachten wanneer het om teeltpacht gaat, of pachters verpachters op&#13;
onterechte gronden zullen trachten te bewegen met hen een teeltpachtovereenkomst te&#13;
sluiten, of verpachters pachters hiertoe aanzetten, zonder dat er sprake is van een preventieve&#13;
toetsing van deze gronden. Dit geldt des te meer, nu in het ontwerp teeltpacht geen&#13;
transactie is die uitsluitend tussen agrarisch ondernemers plaatsvindt, doch waarbij kennelijk&#13;
ook verpachters, niet zijnde agrarisch ondernemers, partij kunnen zijn.&#13;
De conclusie moet zijn dat invoering van teeltpacht in de thans voorgestelde vorm in&#13;
feite het einde van de reguliere pacht voor los land kan betekenen. Onbeperkte oppervlaktes&#13;
kunnen per jaar gedurende een onbeperkte periode tegen een vrije pachtprijs verpacht&#13;
worden, zonder dat er een continuatierecht of een recht op indeplaatsstelling bestaat.&#13;
Ook hier kan de vraag gesteld worden, of de regering zich niet van deze gevolgen bewust&#13;
is. Ervan uitgaande dat dat het geval moet zijn, rijst ook thans de vraag wat de werkelijke&#13;
motieven van de regering zijn om het onderhavige voorstel het licht te doen zien.&#13;
Ook in dit geval zal de parlementaire behandeling van het ontwerp wellicht meer duidelijkheid&#13;
bieden.&#13;
Overigens zit er nog een onduidelijkheid in het vereiste dat de teeltpachtovereenkomst&#13;
moet zijn aangegaan voor teelten, waarvoor vruchtwisseling noodzakelijk is. De formulering&#13;
van het vereiste doet vermoeden, dat het bouwplan van de pachter de noodzaak met&#13;
zich mee dient te brengen. Het is evenwel denkbaar, dat ook de verpachter in het kader&#13;
van zijn bouwplan en vruchtwisseling een tijdelijk gebruik van de grond nodig acht, dat&#13;
dusdanig specifiek is dat hij zelf geen kans ziet de exploitatie naar behoren uit te voeren.&#13;
Het is de vraag, of om deze reden een teeltpachtovereenkomst zou kunnen worden gesloten,&#13;
en zo dat niet het geval is, of deze mogelijkheid alsnog gecreëerd zal moeten worden. 3. Verhoging van de oppervlakte in art. 58&#13;
In het oorspronkelijke ontwerp was een wijziging voorzien van art. 58, dat als volgt zou&#13;
moeten gaan luiden:&#13;
1. De bepalingen van de art. 2-15, 18, 19, 30, derde lid, 31, 33, 36-49a, 54, tweede tot en met het&#13;
twaalfde lid, en 56a-56/ zijn niet van toepassing op pachtovereenkomsten betreffende los land, het&#13;
welk niet groter is dan 3 hectare.&#13;
2. De grondkamer is bevoegd hetzij voor haar gehele ressort, hetzij voor een gedeelte daarvan, bij&#13;
besluit voor een bepaalde tak van bodemcultuur de in het vorige lid genoemde oppervlakte te verla&#13;
gen, doch niet tot minder dan 50 are. De besluiten van de grondkamer worden in de Nederlandse&#13;
Staatscourant bekend gemaakt.&#13;
3. Dit besluit behoeft de goedkeuring van Onze Minister.&#13;
4. Overeenkomsten, in welke vorm en onder welke benaming ook aangegaan, welke tot gevolg heb&#13;
ben dat door de ene partij aan de andere partij - daaronder begrepen natuurlijke of rechtspersonen&#13;
die in een samenwerkingsverband een landbouwbedrijf uitoefenen - tegen voldoening van een te&#13;
genprestatie los land in gebruik wordt gegeven ter uitoefening van de landbouw, gelden voor de&#13;
toepassing van dit art. als één overeenkomst. Voor de toepassing van dit art. worden mede als één&#13;
overeenkomst in aanmerking genomen die overeenkomsten waarvan op grond van feiten en om&#13;
standigheden moet worden aangenomen dat zij niet gesloten zouden zijn indien de oppervlaktegrenzen&#13;
als bedoeld in dit art. niet zouden zijn gesteld.&#13;
De belangrijkste wijziging ten opzichte van het huidige art. 58 was een verhoging van de&#13;
minimum oppervlakte in lid 1 van 25 are naar 3 hectaren. De minimum oppervlakte waarvan&#13;
de grondkamer voor een bepaalde tak van bodemcultuur voor haar gehele ressort of&#13;
een gedeelte daarvan bij besluit ten hoogste kan verlagen, werd van 10 are op 50 are gebracht.&#13;
Tegen dit voorstel, en met name tegen de verhoging van 25 are naar 3 hectaren in lid 1,&#13;
is van diverse zijden - onder meer vanuit de Commissie van Advies voor het Grond- en&#13;
Pachtprijspijl - krachtig stelling genomen. Een en ander heeft ertoe geleid dat in het huidige&#13;
ontwerp de oppervlakte van 3 hectaren is teruggebracht naar 1 hectare.&#13;
Op zich is het merkwaardig dat de regering niet heeft afgezien van wijziging van het&#13;
huidige art. 58. De oorspronkelijke bedoeling van de regering was blijkens de conceptmemorie&#13;
van toelichting een structuurbeleid te voeren. Met name in de akkerbouw, de&#13;
vollegronds-groenteteelt en de bloembollenteelt bestaat naar de mening van de regering&#13;
behoefte aan een systeem van flexibel grondgebruik. Deze behoefte zou vooral samenhangen&#13;
met een afnemende teeltfrequentie en een verscherpte bestrijdingsmiddelenpoli -&#13;
tiek. In feite was de bedoeling van de regering met de wijziging van art. 58 de&#13;
mogelijkheid te creëren voor het sluiten van teeltpachtovereenkomsten. In het huidige&#13;
ontwerp is daarin evenwel reeds voorzien door middel van het voorgestelde art. 70f lid 1&#13;
t/m 4.&#13;
Opgemerkt dient te worden dat lid 1 in twee andere opzichten gewijzigd is: alle prijsregulerende&#13;
bepalingen zijn niet langer van toepassing, terwijl in het huidige lid 1 art. 13 tot&#13;
en met 15 niet zijn opgenomen. Dit betekent onder andere, dat in dit kader deelpacht zonder&#13;
beperkingen mogelijk zal worden. De tweede wijziging betreft het niet meer van toepassing&#13;
zijn van art. 54 lid 12, dat de schadevergoeding bij ontbinding van de&#13;
pachtovereenkomst na overlijden van de pachter regelt. In het thans geldende lid 1 is deze&#13;
bepaling niet opgenomen. Ook ten aanzien van dit voorstel geldt dat het de reguliere pacht in vergaande mate zou&#13;
kunnen verdringen.&#13;
4. Winstafrekening bij verkoop na gebruikmaking van het voorkeursrecht&#13;
De grondslag van het onderhavige voorstel is gelegen in het standpunt, dat verkoop van&#13;
het oorspronkelijk gepachte na gebruikmaking van het voorkeursrecht in strijd met de&#13;
strekking daarvan wordt geacht. Het voorstel heeft in zijn algemeenheid weinig weerstanden&#13;
ontmoet.&#13;
De concrete regeling is neergelegd in het nieuw op te nemen art. 56i. De redaktie in het&#13;
concept-ontwerp luidde als volgt:&#13;
1. De pachter die van zijn recht van voorkeur gebruik heeft gemaakt en het uit dien hoofde verkregene&#13;
binnen een periode van 15 jaar na die verkrijging deels of geheel vervreemdt, is aan de ver&#13;
pachter een vergoeding verschuldigd als bedoeld in het tweede lid.&#13;
2. De in het eerste lid bedoelde vergoeding bedraagt het verschil tussen de prijs die door de pachter&#13;
is betaald voor het verkregene en de waarde daarvan in pachtvrije staat ten tijde van de verkrijging,&#13;
met dienverstande dat de vergoeding telkens afneemt met een evenredig gedeelte voor ieder jaar dat&#13;
verstreken is gerekend van die verkrijging af en dat indien sprake is van vervreemding van een deel&#13;
van het object, de vergoeding naar evenredigheid vermindert.&#13;
3. Het bepaalde in het eerste lid is niet van toepassing indien de vervreemding plaats vindt aan de&#13;
echtgenoot van de pachter, aan één of meer van zijn bloed- of aanverwanten in de rechte lijn, aan&#13;
één of meer van zijn pleegkinderen of aan één of meer van de medepachters, met dien verstande dat&#13;
indien zij binnen de in het eerste lid bedoelde periode tot gehele of gedeeltelijke vervreemding van&#13;
het object overgaan, zij de in het eerste lid bedoelde vergoeding verschuldigd zijn.&#13;
De strekking van de bepaling in het huidige ontwerp is gelijk gebleven, met dien verstande&#13;
dat aan lid 3 de bepaling is toegevoegd dat het bepaalde in het eerste lid eveneens niet&#13;
van toepassing is, indien de vervreemding plaats vond door één of meer van de bloed- of&#13;
aanverwanten in de rechte lijn van de pachter of door één of meer van diens pleegkinderen&#13;
aan één of meer van hun bloedverwanten in de rechte lijn of pleegkinderen, met dien&#13;
verstande dat indien laatstgenoemden binnen de in het eerste lid bedoelde periode tot gehele&#13;
of gedeeltelijke vervreemding van het object overgaan, zij de in het eerste lid bedoeld&#13;
vergoeding verschuldigd zijn.&#13;
Opmerkelijk is dat bij een tweede en volgende doorverkoop kennelijk geen uitzondering&#13;
meer wordt gemaakt voor vervreemding aan aanverwanten: de bepaling noemt uitsluitend&#13;
bloedverwanten.&#13;
In het huidige ontwerp is daarnaast een vierde lid toegevoegd, waarin wordt bepaald&#13;
dat voor de toepassing van dit art. onder vervreemding mede wordt verstaan elke overeenkomst&#13;
of andere rechtshandeling in welke vorm en onder welke benaming ook aangegaan&#13;
of verricht, strekkende tot het anderszins overgaan van het verkregene met het&#13;
oogmerk de in het eerste lid bedoelde vergoeding niet verschuldigd te zijn.&#13;
Met dit toegevoegde lid wordt beoogd het ontduiken van de regeling tegen te gaan.&#13;
De inhoudelijk belangrijkste bepaling is neergelegd in lid 2: hoogte van de vergoeding&#13;
wordt berekend uit het verschil tussen de prijs waarvoor de voormalige pachter het oorspronkelijke&#13;
pachtobject heeft verkregen en de waarde daarvan in pachtvrije staat op het&#13;
moment van de verkrijging door de pachter. Gezien deze berekeningswijze is het misleidend&#13;
om in dit kader te spreken van een winstafrekening, zoals in de officiële publicatie betreffende het huidige ontwerp opnieuw is geschied9 : er vindt geen afrekening van de&#13;
gerealiseerde winst plaats, doch betaling van een aan de hand van de pachtvrije waarde en&#13;
de verkrijgingsprijs berekend bedrag. Bij een relatief snel dalende grondprijs - men denke&#13;
aan het Oldambt in noordoost Groningen - zal dit tot gevolg kunnen hebben, dat meer&#13;
dan 100% van de winst zal moeten worden afgedragen. Aldus beschouwd is het juister te&#13;
spreken van een boeteregeling dan van een winstverrekening. De voorgestelde regeling&#13;
schiet in deze vorm haar doel voorbij.&#13;
Los van het voorgaande is het de vraag, of de regeling geen andere onbillijkheden in&#13;
zich draagt. Het wetsvoorstel gaat er in feite van uit, dat misbruik van het voorkeursrecht&#13;
dient te worden tegengegaan, waarbij onder misbruik in dit geval dient te worden verstaan&#13;
het kopen op basis van het voorkeursrecht anders dan uit motieven van bedrijfscontinuïteit.&#13;
Het is evenwel denkbaar, dat er voor de pachter juist met het oog op de&#13;
bedrijfscontinuïteit motieven zijn om tot verkoop over te gaan. Met name kan dat het geval&#13;
zijn wanneer sprake is van een bedrijfsverplaatsing. Fiscaal gezien zou in dat geval de&#13;
verkoopopbrengst toegevoegd worden aan de vervangingsreserve, en zou er derhalve&#13;
geen winst worden gerealiseerd. Onder de thans voorgestelde regeling zou de pachter&#13;
desondanks toch een volgens de formule van lid 2 vastgesteld bedrag aan de verpachter&#13;
dienen af te dragen.&#13;
Een nog opmerkelijker situatie ontstaat, wanneer de pachter het gepachte in verpachte&#13;
staat doorverkoopt aan een belegger, met het beding dat hij zelf pachter blijft. De koopprijs&#13;
bedraagt in dat geval globaal gesproken de waarde in verpachte staat, die in beginsel&#13;
nagenoeg gelijk is aan de door de pachter betaalde koopprijs. Met een dergelijke transactie&#13;
is de pachter in exact dezelfde situatie beland als voordat hij van zijn voorkeursrecht&#13;
gebruik maakte. Desondanks zal de pachter wel met de verpachter dienen af te rekenen,&#13;
hetgeen, juist gezien het feit dat dit soort transacties vrijwel uitsluitend geschied uit bedrijfseconomische&#13;
noodzaak, in hoge mate onbillijk is.&#13;
Gezien het voorgaande zou het wenselijk zijn aan art. 56i een nieuw lid 4 toe te voegen,&#13;
dat als volgt zou kunnen worden geredigeerd:&#13;
4. Het bepaalde in het eerste lid is niet van toepassing indien de vervreemding geschiedt in het kader&#13;
van de normale bedrijfsvoering van de pachter met het oog op de continuïteit van diens bedrijf.&#13;
Het huidige lid 4 wordt daarbij vernummerd tot lid 5.&#13;
Het is overigens zeer de vraag, of de onderhavige bepaling geen dode letter zal blijken&#13;
te zijn. Een pachter die krachtens voorkeursrecht heeft gekocht kan in de meeste gevallen&#13;
immers langs eenvoudige weg de werking van art. 56/ ontgaan door niet tot vervreemding&#13;
over te gaan, doch tot verpachting op basis van art. 70/. Hij kan daarbij vrijelijk een&#13;
pachtprijs bedingen, die hem tenminste hetzelfde rendement oplevert als vervreemding&#13;
van het pachtobject. Na afloop van de twaalfjarige periode kan hij vervolgens zonder substantiële&#13;
afrekening met de verpachter tot vervreemding overgaan. Deze situatie zou&#13;
slechts anders zijn wanneer art. 70f in de door mij voorgestelde zin gewijzigd wordt.&#13;
Het voorgaande heb ik reeds eerder aangevoerd in mijn commentaar op het conceptontwerp10;&#13;
vanwege het principiële karakter ervan heb ik mijn argumenten in dezen herhaald.&#13;
Het zou te verwachten zijn geweest, dat de regering de geschetste problematiek&#13;
tenminste serieus genomen zou hebben, en de voorgestelde alternatieven in haar overwegingen zou hebben betrokken. Van dit alles blijkt niets: de concept-wetstekst is in het huidige&#13;
ontwerp onverkort gehandhaafd, terwijl in de memorie van toelichting de problematiek&#13;
in zijn geheel onbesproken blijft.&#13;
5. Directe doorwerking van wijziging van de pachtnormen&#13;
In het concept-ontwerp werd voorgesteld art. 19 op de navolgende wijze te wijzigen:&#13;
1. De pachtprijs wordt van rechtswege herzien overeenkomstig de wijziging van de krachtens art. 3,&#13;
eerste lid, gegeven regelen.&#13;
2. In afwijking van het eerste lid kan de pachter of de verpachter binnen een tijdvak van een jaar na&#13;
de inwerkingtreding van een wijziging van de regelen als bedoeld in art. 3, eerste lid, aan de grond&#13;
kamer verzoeken de tegenprestatie te herzien, indien dit door de goede trouw wordt gevorderd of&#13;
gewijzigde omstandigheden dit rechtvaardigen.&#13;
3. Onverminderd het bepaalde in het eerste en tweede lid kan de pachter of de verpachter voor het&#13;
verstrijken van een pachtperiode van drie jaren aan de grondkamer verzoeken de tegenprestatie te&#13;
herzien. De grondkamer herziet deze indien dit door de goede trouw wordt gevorderd of gewijzigde&#13;
omstandigheden dit rechtvaardigen.&#13;
4. De in het eerste of tweede lid bedoelde herziening gaat in met ingang van het pachtjaar volgende&#13;
op het tijdstip waarop een wijziging van de regelen, bedoeld in art. 3, eerste lid, in werking is getre&#13;
den. De herziening als bedoeld in het derde lid gaat in met ingang van de nieuwe driejarige periode.&#13;
5. Indien in een waterschap waarin het verpachte is gelegen een pachtersomslag wordt geheven als&#13;
bedoeld in art. 4.16, onderdeel b, van de Waterschapswet (Stb 1991, 444) of de heffing van die om&#13;
slag wordt beëindigd, wordt de pachtprijs van rechtswege verlaagd, onderscheidenlijk verhoogd&#13;
met een bedrag waarvan de hoogte is vastgesteld bij de regelen als bedoeld in art. 3, eerste lid.&#13;
6. De in het vijfde lid bedoelde verlaging, onderscheidenlijk verhoging gaat in met ingang van het&#13;
belastingjaar waarover de omslag wordt geheven, onderscheidenlijk niet meer wordt geheven.&#13;
In het huidige ontwerp is art. 19 ongewijzigd overgenomen, behoudens de toevoeging aan&#13;
het eerste lid, dat de verpachter onder schriftelijke mededeling daarvan aan de pachter,&#13;
geheel of ten dele, van een verhoging kan afzien. Voorts is het begrip goede trouw in het&#13;
tweede en derde lid vervangen door redelijkheid en billijkheid.&#13;
De strekking van de voorgestelde regeling is duidelijk. Ik beperk mij thans tot het signaleren&#13;
van een aantal inhoudelijke knelpunten in het voorstel.&#13;
In mijn commentaar op het concept-voorstel heb ik reeds aangegeven, dat het systeem&#13;
van het Pachtnormenbesluit 1977 in beginsel tot complicaties kan leiden in die gevallen&#13;
waarin de pachter niet de hoogste toelaatbare pachtprijs betaalt. Ervan uitgaande dat de&#13;
regering haar voornemen tot het opnemen in het Pachtnormenbesluit 1977 van een toegelaten&#13;
procentuele verhoging uitvoert, zullen deze complicaties in de praktijk niet behoeven&#13;
op te treden.&#13;
Anders ligt dit evenwel met betrekking tot de samenstelling van de pachtprijs. Het&#13;
Pachtnormenbesluit onderscheidt een basispachtnorm enerzijds en toeslagen of aftrekken&#13;
voor ontsluiting, waterhuishouding en verkaveling anderzijds. De basispachtnorm is onderverdeeld&#13;
in drie kwaliteitsklassen, terwijl zowel de basispachtnorm als de toeslagen en&#13;
aftrekken gedifferentieerd zijn naar soorten gronden en de aard van het gebruik. De&#13;
pachtnormen voor de bedrijfsgebouwen zijn gerelateerd aan de bedrijfsoppervlakte, waarbij&#13;
de normen aflopend zijn onderverdeeld in hectaren-klassen. Daarnaast wordt gedifferentieerd&#13;
naar doelmatigheid. De hoogst toelaatbare pachtprijs voor bedrijven van 45 ha.&#13;
en groter wordt vastgesteld op basis van een redelijke vergoeding met betrekking tot de gebruikswaarde, doch tenminste op het bedrag dat volgens het Pachtnormenbesluit voor&#13;
bedrijven tot 45 ha. dient te gelden.&#13;
De complicaties die zich terzake van dit onderdeel kunnen voordoen zijn tweeërlei: ten&#13;
eerste is de samenstelling van de pachtprijs in lang niet alle gevallen aan partijen bekend.&#13;
Bekendheid daarvan is een vereiste, daar een wijziging van de pachtnormen onderscheiden&#13;
dient te worden van wijziging van de toeslagen en aftrekken. Een tweede punt is, dat&#13;
wanneer de bedrijfsgrootte meer dan 45 ha. bedraagt, van een direkte doorwerking van&#13;
een wijziging van de pachtnormen in het geheel geen sprake kan zijn voorzover het om&#13;
de bedrijfsgebouwen gaat, nu voor deze categorie geen vaste normen bestaan.&#13;
Mocht het voorstel ingevoerd worden, dan lijkt het onvermijdelijk, dat daaraan voorafgaand&#13;
een daadwerkelijke taxatie van alle pachtobjecten plaatsvindt.&#13;
6. Vervallen van de strafbaarstelling&#13;
De Pachtwet kent een aantal bepalingen, waarvan overtreding op grond van art. 1 sub 4°&#13;
van de Wet op de Economisch Delicten een strafbaar feit oplevert. Het gaat om het niet&#13;
binnen twee maanden na het aangaan van een pachtovereenkomst of een wijzigingsovereenkomst&#13;
met betrekking tot een pachtovereenkomst ter goedkeuring daarvan inzenden&#13;
aan de grondkamer (art. 8 lid 1), het zonder voorafgaande goedkeuring van de grondkamer&#13;
overgaan tot openbare verpachting of verpachting bij inschrijving (art. 60), het zonder&#13;
voorafgaande goedkeuring van de grondkamer aanstellen of aangesteld houden van&#13;
een zetboer (art. 65), het zonder voorafgaande goedkeuring van de grondkamer gras of&#13;
hooi anders dan per gewicht verkopen of ten verkoop aanbieden of het zich verbinden vee&#13;
ter inscharing aan te nemen (art. 66 lid 1) of een overtreding van door de grondkamer terzake&#13;
gestelde voorwaarden (art. 66 lid 3, 67 en 68), alsmede het bedingen of aannemen&#13;
van een hogere tegenprestatie door de verpachter dan ingevolge de Pachtwet is toegestaan&#13;
(art. 71 lid 1), het bij een overeenkomst tussen een afgaande en een opgaande pachter,&#13;
verband houdende met de overgang van het bedrijf, meer bedingen of aannemen dan een&#13;
redelijke vergoeding voor de verrichte prestatie (art. 71 lid 2) en het terzake van het verlenen&#13;
van bemiddeling of andere diensten bij het sluiten van een pachtovereenkomst of een&#13;
overeenkomst tot wijziging of beëindiging van een pachtovereenkomst meer bedingen of&#13;
aannemen van een redelijke vergoeding (art. 71 lid 3). De Pachtwet zelf kent een uitzonderingbepaling&#13;
terzake van de strafbaarheid van overtreding van art. 8 lid 1 (art. 1 la).&#13;
De in art. 8 neergelegde verplichting en het in art. 71 opgenomen verbod hebben een&#13;
algemeen karakter; de overige hiervoor genoemde artikelen hebben op specifieke overeenkomsten&#13;
betrekking. Ik zal deze bij het hierna volgende individuele onderdelen behandelen.&#13;
De regering motiveert haar voorstel om de strafbaarstelling van overtreding van de betreffend&#13;
bepalingen van de Pachtwet te laten vervallen aldus, dat de functie van de strafrechtelijke&#13;
rechtshandhaving als een 'ultimum remedium' moet worden gezien. Het&#13;
strafrecht, waarmee afhankelijk van de strafrechtstheorie die men aanhangt doeleinden&#13;
worden nagestreefd als vergelding en generale of speciale preventie, vormt in de visie&#13;
van het kabinet slechts een complement in gevallen waarin de mogelijkheid van andere&#13;
sancties ontbreekt dan wel deze minder effectief zijn, aldus de memorie van toelichting&#13;
op dit punt. Een keuze voor het strafrecht zal naar de mening van de regering in het algemeen slechts gerechtvaardigd zijn, indien aannemelijk wordt gemaakt dat andere oplossingen&#13;
te kort schieten. De regering stelt zich op het standpunt, dat de civielrechtelijke&#13;
handhaving van genoemde bepalingen partijen voldoende bescherming biedt en dat derhalve&#13;
het alternatief van de strafrechtelijke handhaving niet noodzakelijk is.&#13;
Het is de vraag of deze stelling in alle gevallen opgaat. De regering noemt als eerste&#13;
voorbeeld art. 8. Civielrechtelijk heeft overtreding daarvan tot gevolg, dat de verpachter&#13;
geen rechtsvordering tot betaling van de pachtprijs tegen de pachter kan instellen, terwijl&#13;
de pachtovereenkomst voor onbepaalde tijd geldt, zonder dat zij door een van de partijen&#13;
kan worden opgezegd (art. 9). Zolang de pachtovereenkomst of de overeenkomst tot wijziging&#13;
of beëindiging van de pachtovereenkomst niet schriftelijk is aangegaan, kan de&#13;
meest gerede partij schriftelijke vastlegging daarvan vorderen (art. 11).&#13;
Beziet men de praktijk, dan kan worden vastgesteld dat ontduiking van de voorschriften&#13;
van art. 8 voornamelijk op initiatief en ten behoeve van verpachters plaatsvindt, met&#13;
name om het continuatierecht van de pachter te ontgaan en een hogere pachtprijs dan de&#13;
hoogst toelaatbare te bedingen. In dit geval moet geconstateerd worden, dat de civielrechtelijke&#13;
middelen die de pachter ten dienste staan uiterst effectief zijn : een strafrechtelijke&#13;
handhaving is op dit punt althans ten behoeve van de individuele pachter niet noodzakelijk.&#13;
In geval van overtreding van de verbodsbepalingen van art. 71 ligt de zaak anders. Het&#13;
enige risico dat degene die de verboden vergoeding ontvangt in dit geval loopt, is dat de&#13;
vergoeding als zijnde onverschuldigd betaald teruggevorderd wordt. Hij loopt derhalve&#13;
slechts het risico een voordeel te missen, terwijl de verpachter in geval van een schriftelijke&#13;
vastlegging niet slechts het door hem beoogde voordeel misloopt, doch tevens gebonden&#13;
wordt aan een door hem nu juist niet beoogde overeenkomst. In dit geval heeft de&#13;
strafrechtelijke handhaving van de verbodsbepalingen naast de civielrechtelijke een verdergaande&#13;
betekenis. Het verwijzen door de regering naar art. 3:40 BW waar het gaat om&#13;
de mogelijkheid voor de pachter een beroep op de vernietigbaarheid van de in strijd met&#13;
art. 71 verrichte rechtshandeling te doen, en op grond daarvan een vordering uit hoofde&#13;
van onverschuldigde betaling tegen zijn wederpartij in te stellen, miskent de essentie van&#13;
mijn argument om de strafbaarheid van art. 71 te handhaven, namelijk de handhaving van&#13;
een expliciete nadeelsdreiging bij handelen in strijd met art. 71.&#13;
In zijn algemeenheid kan geconcludeerd worden, dat de strafrechtelijke handhaving&#13;
voor elke verbodsbepaling een andere betekenis - zowel juridisch als maatschappelijk -&#13;
heeft, zodat de stelling, dat de strafbaarheid van de diverse verbodsbepalingen kan vervallen&#13;
te generaliserend is.&#13;
7. Wijziging van de bepalingen betreffende openbare verpachtingen&#13;
Het in art. 60 neergelegde verbod van openbare verpachtingen en verpachtingen bij inschrijving&#13;
zonder voorafgaande toestemming van de grondkamer heeft als grondslag de&#13;
visie van de toenmalige wetgever, dat de grondkamer ten aanzien van openbare verpachtingen&#13;
en verpachtingen bij inschrijving haar wijzigingsbevoegdheid niet kan uitoefenen.&#13;
De regering stelt echter terecht, dat ook de op deze wijze tot stand gekomen pachtovereenkomst&#13;
ter goedkeuring aan de grondkamer dient te worden voorgelegd, waarbij de&#13;
grondkamer alle bevoegdheden heeft die zij ook bij reguliere verpachtingen heeft, de wijzigings bevoegdheid daaronder begrepen. Er bestaat derhalve weinig bezwaar tegen het&#13;
zowel in civielrechtelijk als strafrechtelijk opzicht laten vervallen van art. 60 lid 1.&#13;
Art. 60 lid 2 blijft in het voorstel van de regering als art. 60 gehandhaafd. De voorgestelde&#13;
regeling in het huidige ontwerp is gelijk aan die in het concept-ontwerp.&#13;
8. Wijziging van de bepalingen betreffende zetboeren&#13;
Het voorstel van de regering in het concept-ontwerp was om art. 65 lid 1 als volgt te wijzigen:&#13;
Het aanstellen of het aangesteld houden van een zetboer behoeft de voorafgaande goedkeuring van&#13;
de grondkamer.&#13;
De achter dit voorstel liggende gedachte is, dat een strafrechtelijke handhaving achterwege&#13;
kan blijven, nu de civielrechtelijke sancties op het niet nakomen van de verplichting&#13;
vooraf goedkeuring te vragen sterk genoeg is: de verpachter loopt het risico bij ontbreken&#13;
van de goedkeuring geconfronteerd te worden met een reguliere pachtovereenkomst.&#13;
Vanuit dit standpunt bezien lijken er geen overwegende bezwaren tegen de voorgestelde&#13;
wijziging te bestaan. In het huidige ontwerp is dit voorstel integraal overgenomen.&#13;
9. Vervallen van de bepalingen betreffende inscharing van vee en verkoop van gras of&#13;
hooi anders dan per gewicht&#13;
Het voorstel de bepalingen betreffende inscharing van vee en verkoop van gras of hooi&#13;
anders dan per gewicht te laten vervallen, is ingegeven door de praktijk. Art. 68 geeft de&#13;
grondkamers de bevoegdheid het in art. 66 opgenomen verbod buiten werking te stellen.&#13;
Alle grondkamers, met uitzondering die voor Zuid-Holland, hebben van deze bevoegdheid&#13;
gebruik gemaakt. Op grond daarvan acht de regering handhaving van het verbod -&#13;
zowel strafrechtelijk als civielrechtelijk - niet langer nodig.&#13;
De bepalingen inzake de pachtovereenkomst betreffende de naweide blijven gehandhaafd.&#13;
In concreto betekent dit dat de benaming van § 4 wordt gewijzigd in 'Pachtovereenkomsten&#13;
betreffende de naweide', terwijl de art. 66, 67 en 68 vervallen. Art. 69 lid 1&#13;
werd in het concept-ontwerp als volgt gewijzigd:&#13;
Een pachtovereenkomst betreffende de naweide van een perceel geldt voor de nog lopende duur&#13;
van het weideseizoen of voor een zoveel kortere duur, als door partijen is overeengekomen.&#13;
Ten aanzien van het vervallen van de bepalingen kan gesteld worden dat het pachtrecht,&#13;
en met name de pachtrechtspraak, inmiddels voldoende uitgekristalliseerd is om&#13;
een adequate beoordeling te verkrijgen of een bepaalde overeenkomst als pachtovereenkomst&#13;
of als inscharings- c.q. verkoopovereenkomst moet worden gekwalificeerd. Daarmee&#13;
is de oorspronkelijke grondslag van het verbod - de angst voor ontduiking van de&#13;
Pachtwet op grote schaal - aan het verbod ontvallen. Ook ten aanzien van dit voorstel&#13;
geldt, dat het in het huidige ontwerp ongewijzigd is overgenomen. 10. HoutteeIt&#13;
Art. 1 lid 1 sub b onder 7° bepaalt dat onder landbouw elke andere dan de in de voorgaande&#13;
bepalingen opgenomen vormen van bodemcultuur dient te worden verstaan, met uitzondering&#13;
van bosbouw. Het begrip bosbouw wordt in de Pachtwet niet nader&#13;
omschreven. In de afgelopen tijd is, met name in het kader van de Beschikking terzake&#13;
van het uit produktie nemen van landbouwgrond11 - de set-aside regeling -, de discussie&#13;
over bosbouw en houtteelt aktueel geworden. 12&#13;
Bosbouw en houtteelt enerzijds dienen onderscheiden te worden van boomkwekerij&#13;
anderzijds. Bij bosbouw en houtteelt gaat het om het verkrijgen van hout om dit te kappen&#13;
waardoor het sterft, bij boomkwekerij om het verkrijgen van levende bomen13. Houtteelt&#13;
dient in beginsel onder bosbouw te worden begrepen. 14&#13;
Uit het voorgaande volgt, dat wanneer men houtteelt onder de werking van de Pachtwet&#13;
wenst te brengen, een wijziging daarvan noodzakelijk is. De regering heeft in het huidige&#13;
ontwerp een voorstel in die richting gedaan, met als motivering, dat de teelt van&#13;
snelgroeiend hout als een landbouwactiviteit is aan te merken, doch onder de huidige regelgeving&#13;
niet als pacht kan worden gekwalificeerd. Aan het voorstel ligt de noodzaak tot&#13;
het uit produktie nemen van landbouwgronden en het regeringsbeleid de aanplant van bos&#13;
- waaronder het snelgroeiende - te bevorderen, ten grondslag. Voorgesteld wordt aan art.&#13;
1 een zesde lid toe te voegen, luidende dat onder landbouw mede bosbouw begrepen&#13;
wordt, indien het snelgroeiend bos betreft als bedoeld in de krachtens de Boswet (Stb.&#13;
1961, 256) gestelde regelen. In art. 3 sub b van de Regelen bijdragen aanleg snelgroeiend&#13;
bos 198815 wordt aangegeven, dat het hierbij gaat om boomsoorten behorende tot de geslachten&#13;
populus (populier) of salix (wilg), dan wel om de boomsoorten Fijnspar (Picea&#13;
abies), Sitcaspar (Picea sitchencis), Corsicaanse den (Pinus nigra var. maritima) of Douglas&#13;
(Pseudo-tsuga menziesii).&#13;
De consequentie van het opnemen van deze regeling zou zijn, dat pachters ingeval zij&#13;
over zouden willen gaan tot het beplanten van het tot op dat moment anderszins geëxploiteerde&#13;
gepachte met snelgroeiend hout, daartoe kunnen overgaan hetzij met toestemming&#13;
van de verpachter, hetzij - nu er sprake is van een wijziging van de bestemming c.q. inrichting&#13;
van het gepachte - na verkregen machtiging van de grondkamer op grond van&#13;
art. 30 lid 3.&#13;
De regering heeft het feit dat tot deze bestemmingswijziging zou kunnen worden overgegaan&#13;
zonder de expliciete toestemming van de verpachter echter onwenselijk geacht en&#13;
in verband daarmee de toevoeging aan art. 30 van een vierde lid voorgesteld, waarin&#13;
wordt bepaald, dat geen machtiging door de pachter kan worden verkregen, indien de verandering&#13;
betrekking heeft op houtteelt met snelgroeiend bos als bedoeld in de krachtens&#13;
de Boswet gestelde regelen.&#13;
Het lijkt mij dat deze beperking terecht wordt voorgesteld: aangenomen mag worden&#13;
dat de teelt van snelgroeiend bos een aanzienlijke structuurverandering van de grond - en mogelijk een structuurverslechtering - tot gevolg zal hebben, welke het onwenselijk&#13;
maakt dat de verpachter daarmee tegen zijn wil wordt geconfronteerd.&#13;
11. Loopbaanpacht&#13;
Loopbaanpacht onderscheidt zich van de voorgaande voorstellen, doordat het geen door&#13;
de regering in het concept-ontwerp en het huidige ontwerp opgenomen voorstel is. Met&#13;
name van de zijde van de institutionele beleggers is deze variant herhaaldelijk als voorstel&#13;
naar voren gebracht, zodat het wenselijk lijkt daaraan op deze plaats aandacht te besteden.&#13;
De invulling van het begrip loopbaanpacht is niet steeds eenvormig geweest. De interdepartementale&#13;
werkgroep Heroverweging Pachtwetgeving verstond onder loopbaanpacht&#13;
een pacht van tenminste zesentwintig jaren en ten hoogste durende tot het jaar&#13;
waarin de loopbaanpachter de vijfenzestigjarige leefdtijd bereikt, waarbij geen sprake is&#13;
van goedkeuring door de grondkamer, continuatierecht en pachtprijsbeheersing.16 Het&#13;
Landbouwschap ging uit van een soortgelijk systeem, met dien verstande dat er geen&#13;
sprake diende te zijn van een vrije pachtprijs, doch een van de pachtnormen voor reguliere&#13;
pacht afgeleide prijs. 17 Vanuit de hoek van de institutionele beleggers wordt een vorm&#13;
van loopbaanpacht voorgestaan van minimaal twaalf jaren tot aan de vijfenzestigjarige&#13;
leeftijd van de loopbaanpachter, met een niet vrije, doch wel hogere pachtprijs dan in geval&#13;
van een reguliere pachtovereenkomst. Gedacht wordt daarbij aan koppeling van de&#13;
pachtprijs aan de looptijd van de overeenkomst. 18&#13;
Het wezenlijk verschil met reguliere pacht is het ontbreken van een continuatierecht.&#13;
Welke gevolgen dit voor de praktijk zal hebben valt - mede gezien de inhoudelijke onduidelijkheid&#13;
van het voorstel - thans niet te overzien. In ieder geval is de kans aanzienlijk,&#13;
dat loopbaanpachters een ander - beperkter -investeringsbeleid zullen vertonen dan&#13;
reguliere pachters.&#13;
Van verschillende zijden is de vraag gesteld, wat loopbaanpacht toevoegt aan de bestaande&#13;
mogelijkheid langdurige erfpachtsrechten te vestigen.19 De algemene conclusie&#13;
is dat loopbaanpacht geen constructief voorstel is, althans voor pachters. Aan&#13;
verpachterszijde verschilt loopbaanpacht niet van langdurige erfpacht, althans voorzover&#13;
het de con-tinuatie betreft.&#13;
Het is derhalve de vraag, waarom van de zijde van de institutionele beleggers met een&#13;
zekere volhardendheid gepleit wordt voor het invoeren van loopbaanpacht. Wellicht ligt&#13;
de beantwoording van deze vraag besloten in de werking van art. 6 lid 4 Pachtnormenbesluit&#13;
1977.&#13;
Art. 6 lid 4 luidt als volgt:&#13;
In afwijking van het eerste en twee lid wordt voor het geval door de verpachter of de toekomstige&#13;
verpachter nieuwe bedrijfsgebouwen of glasopstanden worden gebouwd, over de vorm en inrichting waarvan, hetzij voor het ingaan, hetzij tijdens de geldigheidsduur van de pachtovereenkomst,&#13;
schriftelijke overeenstemming met de pachter of de toekomstige pachter is bereikt, de hoogst toelaatbare&#13;
pachtprijs voor deze bedrijfsgebouwen en glasopstanden voor de bij die schriftelijke overeenstemming&#13;
overeengekomen duur berekend naar de jaarlijkse afschrijving op grondslag van de&#13;
vervangingswaarde alsmede naar de rente van het geïnvesteerde kapitaal en de eigenaarslasten.&#13;
Deze berekening blijft van toepassing, ook indien wijziging optreedt in de persoon van de verpachter&#13;
of van de pachter.&#13;
Het systeem van art. 6 lid 4 heeft tot gevolg, dat de pachter een - aanzienlijk - hogere&#13;
pachtprijs betaalt dan volgens het reguliere systeem van lid 1 het geval zou zijn, althans&#13;
gedurende de periode van afschrijving. Is het bedrijfsgebouw of de glasopstand afgeschreven,&#13;
dan resteert nog slechts een restwaarde, waarover niet meer wordt afgeschreven&#13;
en waarover derhalve geen pachtprijs meer verschuldigd is, of ten hoogste een symbolische.&#13;
De pachtovereenkomst verliest daarmee niet haar rechtskarakter: ook na de periode&#13;
van afschrijving is er nog steeds sprake van een tegenprestatie. De feitelijke betaling van&#13;
de tegenprestatie over de gehele duur van de pachtovereenkomst is geconcentreerd in de&#13;
afschrijvingsperiode.&#13;
Voor verpachters heeft dit systeem het voordeel, dat de investering binnen een redelijke&#13;
termijn en op basis van een redelijke grondslag wordt terugbetaald. Voor de pachter&#13;
worden de hogere lasten in de afschrijvingsperiode gecompenseerd met de weggevallen&#13;
lasten in de periode daarna.&#13;
Het is duidelijk, welke de gevolgen bij toepassing van dit systeem bij loopbaanpacht&#13;
zullen zijn. De loopbaanpachter betaalt de hoge, op afschrijving gebaseerde lasten, doch&#13;
mist de compensatie in de op de afschrijvingsperiode volgende periode, doordat de pachtovereenkomst&#13;
na de afschrijvingsperiode eindigt. In feite betaalt de pachter de totale verpachtersinvestering,&#13;
zonder dat daar enige vergoeding tegenover staat. Althans, hij betaalt&#13;
de volledige aankoop- c.q. bouwprijs van de investering, doch verkrijgt daarvoor geen eigendom,&#13;
doch slechts een tijdelijk gebruik. Na het einde van de loopbaanpacht staat het&#13;
verpachter vrij opnieuw tot verpachting over te gaan, of zelfs het betreffende bedrijfsgebouw&#13;
of de glasopstand te verkopen (tegen de vrije waarde: de pachtovereenkomst is immers&#13;
geëindigd), en aldus de investering voor een tweede maal vergoed te krijgen.&#13;
Onder deze omstandigheden mag loopbaanpacht niet als een aanvaardbaar alternatief&#13;
voor reguliere pacht worden beschouwd, nog daargelaten het ontbreken van het continuatierecht.&#13;
Ik kom op dit laatste aspect in hoofdstuk IX terug.&#13;
III. INTRODUCTIE BEHEERSBEPALINGEN BINNEN PACHTOVEREENKOMSTEN&#13;
Door de Tweede Kamer der Staten Generaal is inmiddels het wetsontwerp aanvaard,&#13;
waarmee in de nieuw in de Pachtwet op te nemen art. 70a tot en met 70e een bijzondere&#13;
regeling voor pacht in natuurgevoelige gebieden en reservaten wordt geïntroduceerd.&#13;
Voor de totstandkoming van het wetsontwerp en de achtergronden ervan verwijs ik naar&#13;
een eerdere publicatie van mijn hand20.&#13;
Het definitieve gewijzigde wetsontwerp bevat de volgende bepalingen:&#13;
Na art. 4 wordt toegevoegd een art. Aa, luidende: 1. Onder pachtprijs wordt niet verstaan een vergoeding als bedoeld in art. 5, tiende lid, onderdeel b,&#13;
en in art. 10b, tweede lid, onderdeel c.&#13;
2. De vergoeding kan niet meer bedragen dan de pachtprijs, zoals opgenomen in een door de grond&#13;
kamer goedgekeurde pachtovereenkomst.&#13;
3. Bij algemene maatregel van bestuur worden nadere regelen vastgesteld ten aanzien van de hoogst&#13;
toelaatbare vergoeding.&#13;
4. Alvorens Ons de voordracht tot een algemene maatregel van bestuur wordt gedaan, wordt de&#13;
commissie beheer landbouwgronden als bedoeld in art. 30 van Wet agrarisch grondverkeer (Stb.&#13;
1981,248) in de gelegenheid gesteld over het ontwerp haar mening kenbaar te maken.&#13;
Art. 5, eerste lid, onderdeel a, komt als volgt te luiden:&#13;
a. de overeengekomen pachtprijs dan wel de vergoeding, daarbij in aanmerking genomen de verdere&#13;
inhoud van de overeenkomst, hoger is dan ingevolge het bepaalde krachtens de art. 3 en 4 onderscheidenlijk&#13;
Aa is toegelaten;&#13;
Aan art. 5 worden een tiende en elfde lid toegevoegd, luidende:&#13;
10. Onverminderd het bepaalde in paragraaf 3 van hoofdstuk II worden in pachtovereenkomsten be&#13;
trekking hebbend op een hoeve of los land gelegen in gebieden die door Onze Minister, gehoord&#13;
een bij algemene maatregel van bestuur aan te wijzen instantie, op verzoek van de eigenaar dan wel&#13;
van de zakelijk gerechtigde als bedoeld in art. 56a, onderdeel b, in overeenstemming met de eige&#13;
naar zijn aangewezen, niet als buitensporige verplichtingen aangemerkt, de verplichtingen:&#13;
a. die noodzakelijk zijn in verband met de instandhouding of ontwikkeling van de op het land aan&#13;
wezige waarden van natuur en landschap, mits zij inpasbaar zijn in de agrarische bedrijfsvoering en&#13;
b. waarvoor bij de overeenkomst een vergoeding wordt bedongen.&#13;
11. De aanwijzing, bedoeld in het tiende lid wordt bekend gemaakt in de Staatscourant.&#13;
Aan hoofdstuk II wordt een paragraaf toegevoegd, luidende:&#13;
§ 3. Bijzondere bepalingen met betrekking tot verpachtingen binnen reservaten.&#13;
Art. 70a&#13;
In deze paragraaf wordt verstaan onder «reservaat» een gebied waar de eigendom dan wel de erfpacht&#13;
van landbouwgronden door de Staat of bij koninklijk besluit aangewezen particuliere terreinbeherende&#13;
natuurbeschermingsorganisaties is verworven en waar een beheer gevoerd kan worden&#13;
gericht op doeleinden van natuur- en landschapsbehoud anders dan door middel van een daartoe te&#13;
sluiten overeenkomst betreffende het richten van de bedrijfsvoering van agrarische bedrijven op&#13;
doeleinden van natuur- en landschapsbehoud.&#13;
Art. 70b&#13;
1. In een pachtovereenkomst met betrekking tot een hoeve of los land gelegen in een reservaat, kun&#13;
nen een of meer verplichtingen worden opgenomen welke ten doel hebben de opzet en de bedrijfs&#13;
voering te richten op het behoud van natuur en landschap.&#13;
2. Niet als buitensporige verplichtingen als bedoeld in art. 5, eerste lid, onderdeel b, worden die ver&#13;
plichtingen aangemerkt:&#13;
a. die deel uitmaken van een pachtovereenkomst gesloten met betrekking tot door de Staat of een&#13;
bij koninklijk besluit aangewezen particuliere terreinbeherende natuurbeschermingsorganisatie in&#13;
eigendom dan wel erfpacht verworven percelen, gelegen in een reservaat,&#13;
b. die gewenst zijn in verband met de instandhouding of ontwikkeling van de op het land aanwezige&#13;
waarden van natuur en landschap en&#13;
c. waarvoor bij de overeenkomst een vergoeding wordt bedongen. Art. 70c&#13;
Indien toepassing is gegeven aan art. 10b geldt, in afwijking in zoverre van het bepaalde in art. 12,&#13;
de pachtovereenkomst voor zowel een hoeve als los land voor zes jaren.&#13;
Art. 70d&#13;
1. Indien toepassing is gegeven aan art. 10b zijn, onverminderd het bepaalde in het derde, vierde en&#13;
vijfde lid, de art. 36 tot en met 49a en art. 54 niet van toepassing en wordt de pachtovereenkomst&#13;
telkens van rechtswege met zes jaren verlengd.&#13;
2. Verlenging vindt niet plaats wanneer een van de partijen uiterlijk zes maanden voor het einde van&#13;
de lopende pachtovereenkomst aan de wederpartij bij deurwaardersexploit of bij aangetekende brief&#13;
heeft kennis gegeven dat zij verlenging niet of niet onder dezelfde voorwaarden wenst.&#13;
3. De pachter kan binnen een maand na ontvangst van een kennisgeving als bedoeld in het tweede&#13;
lid, aan de pachtkamer verzoeken de pachtovereenkomst te verlengen.&#13;
4. De pachtkamer beslist op een verzoek om verlenging naar billijkheid, met inachtneming evenwel&#13;
van een overeenkomstige toepassing van het bepaalde in de art. 37, 38a, eerste lid, 39, en 40, 42, 45&#13;
en 47. Voorts wijst de pachtkamer het verzoek af indien de verpachter met betrekking tot de in&#13;
standhouding of ontwikkeling van de op het land aanwezige waarden van natuur en landschap een&#13;
zodanig beheer wil voeren, dat verdere verpachting hiermee niet in overeenstemming te brengen is.&#13;
5. Indien de pachtovereenkomst op grond van een verzoek als bedoeld in het derde lid met zes jaren&#13;
is verlengd, is voor verdere verlenging het bepaalde in het tweede en derde lid van overeenkomstige&#13;
toepassing.&#13;
Art. 70e&#13;
In afwijking in zoverre van art. 33, tweede lid, herziet de grondkamer de in het eerste lid van dat artikel&#13;
bedoelde bepalingen, indien dit gewenst is met het oog op de instandhouding of ontwikkeling&#13;
van de op het land aanwezige waarden van natuur en landschap.&#13;
Art. 153 wordt als volgt gewijzigd:&#13;
Indien bij een pachtkamer meer dan één verzoekschrift als bedoeld in art. 36, derde lid, onderscheidenlijk&#13;
art. 70d, derde lid, is ingediend, kan de rechter ambtshalve de gezamenlijke behandeling der&#13;
zaken gelasten.&#13;
Twee aspecten van het wetsontwerp wil ik hieronder aan de orde stellen: de beheersvergoeding&#13;
en de verhouding van de pachtbeheersovereenkomst en de reguliere pacht tot elkaar.&#13;
De kernbepaling betreffende de beheersvergoeding is opgenomen in art. Aa. De grondslag&#13;
van de beheersvergoeding is geregeld in lid 3 en de begrenzing ervan in lid 2. Art. Aa&#13;
is gezien zijn plaats in de Pachtwet zowel op pachtovereenkomsten in aan te wijzen gebieden&#13;
als op pachtovereenkomsten in reservaten van toepassing.&#13;
Voor het aspect van de beheersvergoeding is voorts van belang het bepaalde in lid 1:&#13;
de beheersvergoeding en de pachtprijs zijn twee afzonderlijke entiteiten; het saldo van&#13;
beide bedragen kan niet als pachtprijs gelden.21 Met het opnemen van deze bepaling is&#13;
elke twijfel over het rechtskarakter van pachtprijs en beheersvergoeding en hun onderlinge&#13;
verhouding geëlimineerd.22&#13;
Tegen deze achtergrond dient de discussie in de Tweede Kamer over het verschijnsel&#13;
'negatieve pacht' beschouwd te worden. Herhaalde malen is betoogd dat een negatieve pachtprijs niet bestaanbaar zou zijn.23 Als argument daarvoor werd aangevoerd, dat in&#13;
geval van een negatieve pachtprijs er geen sprake zou zijn van een tegenprestatie in de&#13;
zin van de Pachtwet, waarmee gezien het bepaalde in art. 1 lid 1 sub d het rechtskarakter&#13;
van pacht aan de pachtovereenkomst ontvalt.&#13;
Deze visie berust op een onjuiste interpretatie van het begrip tegenprestatie in art. 1 lid&#13;
1 sub d. Constitutieve voorwaarde voor het bestaan van een pachtovereenkomst is een&#13;
overeengekomen tegenprestatie voor het gebruik van het pachtobject.&#13;
Het kenmerk van de pachtbeheersovereenkomst is, dat er naast de pachtprijs sprake is&#13;
van een geldstroom in tegengestelde richting, de beheersvergoeding. Art. Aa lid 1 bepaalt&#13;
dat er sprake is van twee volledig gescheiden geldstromen. Het feit dat de beheersvergoeding&#13;
in voorkomende gevallen hoger is dan de pachtprijs laat onverlet, dat voor het gebruik&#13;
op zich nog steeds de pachtprijs wordt betaald.&#13;
De conclusie dient te zijn, dat de bepaling van art. Aa lid 2 uit juridisch oogpunt gezien&#13;
had moeten vervallen. Ook bedrijfseconomisch gezien is het wenselijk, dat de bepaling&#13;
vervalt.&#13;
Handhaving van het huidige systeem zou met zich meebrengen, dat ingeval de geldelijke&#13;
waardering van de beheersverplichtingen boven de daadwerkelijk vastgestelde beheersvergoeding&#13;
ligt - en daarvan zal in verreweg de meeste gevallen sprake zijn - de&#13;
pachter in feite gedwongen wordt onbetaald werk te verrichten of zelfs toe te leggen op&#13;
de door hem verrichte werkzaamheden. Daarmee is tevens een beleidsmatig argument gegeven&#13;
voor het laten vervallen van art. Aa lid 2: het beheersbeleid zal slechts op succesvolle&#13;
wijze gerealiseerd kunnen worden, wanneer daarvoor een voldoende draagvlak&#13;
binnen de agrarische wereld is te vinden. Daarvan zal slechts sprake kunnen zijn, wanneer&#13;
tegenover de beheersverplichtingen een aanvaardbare beloningsstructuur staat.&#13;
Ten aanzien van de verhouding tussen de reguliere pachtovereenkomst en de pachtbeheersovereenkomst&#13;
wees ik reeds eerder op de mogelijke gevolgen van art. 33 en art.&#13;
70e.24 Een andere complicatie die zich zou kunnen voordoen betreft de verlenging van&#13;
bestaande reguliere pachtovereenkomsten in gebieden als bedoeld in art. 5 lid 10 of art.&#13;
70a.&#13;
Hoewel art. III van het wetsontwerp bepaalt, dat de daarin opgenomen bepalingen tot&#13;
wijziging van de Pachtwet niet van toepassing zijn op pachtovereenkomsten, aangegaan&#13;
voor het in werking treden van de bepalingen en waarvan een schriftelijke pachtovereenkomst&#13;
of een vonnis tot schriftelijke vastlegging aan de grondkamer ter goedkeuring ingezonden&#13;
wordt binnen één jaar na het in werking treden van de bepalingen, is het toch de&#13;
vraag, hoe de rechtspraak zich terzake zal ontwikkelen. Het is niet ondenkbaar dat ingeval&#13;
een verpachter in een van de genoemde gebieden een bestaande pachtovereenkomst&#13;
opzegt onder gelijktijdige aanbieding van een pachtbeheersovereenkomst, de pachtkamer&#13;
zal oordelen dat de belangen van natuur en landschap met zich meebrengen, dat verlenging&#13;
van de reguliere pachtovereenkomst naar billijkheid moet worden geweigerd, juist&#13;
nu aan de pachter een pachtbeheersovereenkomst is aangeboden.25 Het zal van het gewicht dat uiteindelijk de Pachtkamer van het Gerechtshof te Arnhem&#13;
aan art. III toekent, afhangen, hoe de ontwikkelingen in dit kader zullen zijn.&#13;
In het oorspronkelijke wetsontwerp was de rechtspositie van de pachter in een reservaat&#13;
uiterst zwak. Via amendering is deze aanmerkelijk versterkt en op een aanvaardbaar&#13;
niveau gebracht, zij het dat - naar mijn mening ten onrechte - art. 49 en art. 49a niet van&#13;
toepassing zijn. Daarmee kan geconcludeerd worden, dat het onderhavige wetsontwerp&#13;
zowel qua uitgangspunt als qua uitwerking in beginsel aanvaardbaar is.&#13;
IV. WIJZIGING VAN HET PACHTNORMENSTELSTEL&#13;
Op dit moment zijn twee voorstellen tot wijziging van het pachtnormenstelsel aktueel.&#13;
Het eerste voorstel betreft een vereenvoudiging van het systeem van toeslagen en aftrekken&#13;
voor inrichtingsfaktoren, het tweede de hoofdlijnen voor een nadere invulling van de&#13;
2% netto rendementsnorm voor los land. Ten aanzien van dit laatste voorstel is in de&#13;
Tweede Kamer een motie aangenomen, waarin aan de Minister wordt gevraagd van zijn&#13;
voornemen terzake af te zien.26 De Minister heeft de motie naast zich neergelegd en de&#13;
Commissie van Advies voor het Grond- en Pachtprijspeil om advies gevraagd.&#13;
Het uitgangspunt van het eerste voorstel is het thans vigerende Pachtnormenbesluit&#13;
1977, dat de volgende structuur heeft. Voorzover het land betreft, vindt een differentiatie&#13;
van grondsoorten plaats. Onderscheiden worden vier categoriën bouw- en grasland (zeekleigronden,&#13;
rivierkleigronden, zand- en dalgronden en veengronden) en vier categoriën&#13;
tuinland (in Noord-Holland en Zuid-Holland gelegen boomkwekerijgronden en voor de&#13;
bloembollenteelt gebruikte geestgronden, overige boomkwekerij- en bloembollengronden,&#13;
fruitteeltgronden en overige tuinbouwgronden). Elke categorie wordt in drie doelmatigheidsklassen&#13;
onderscheiden, klasse I (hoogste kwaliteitsklasse), klasse II (gemiddelde&#13;
kwaliteitsklasse) en klasse III (laagste kwaliteitsklasse). Per categorie is voor elke kwaliteitsklasse&#13;
de daarbij behorende hoogst toelaatbare pachtprijs aangegeven. De aldus vast&#13;
te stellen basis-pachtprijs kan wegens omstandigheden gecorrigeerd worden met een aan&#13;
een maximum gebonden toeslag of aftrek voor ontsluiting, waterhuishouding of verkaveling.&#13;
In een aantal gevallen is daarnaast nog een bijzondere toeslag mogelijk (door verpachter&#13;
aangelegde drainage, door verpachter bekostigde (onder)bemaling, doorberekening&#13;
van door publiekrechtelijke lichamen verrichte onderhoudswerkzaamheden welke&#13;
voordien voor rekening van de pachter kwamen, door verpachter bekostigde infiltratie of&#13;
ondergrondse aanvoer voor beregening in geval van zandgronden, op het gepachte rustende&#13;
ruilverkavelingsrente).&#13;
Het huidige systeem van toeslagen en aftrekken voor de inrichtingsfactoren gaat uit&#13;
van de gemiddelde toestand van ontsluiting, waterhuishouding en verkaveling: een goede&#13;
toestand rechtvaardigt een toeslag, een slechte toestand een aftrek, terwijl bij een matige&#13;
toestand geen toeslag of aftrek dient te worden toegepast en - behoudens eventuele bijzondere&#13;
toeslagen - derhalve slechts de basispacht verschuldigd is.&#13;
De praktijk leert, dat met name de toeslagen niet altijd op de juiste wijze worden toegepast.&#13;
Zo pleegt bijvoorbeeld de grondkamer voor Drenthe met regelmaat de maximale&#13;
toeslag voor waterhuishouding toe te passen, niet omdat de feitelijke waterhuishouding kwalitatief goed is, maar vanwege de hoge waterschapslasten voor de eigenaar. Een dergelijk&#13;
oneigenlijk gebruik van toeslagen betekent materieel een pacht verhoging.&#13;
Het thans aan de orde zijnde voorstel lijkt in zijn opzet voort te bouwen op de hiervoor&#13;
geschetste praktijk. Uitgangspunt voor de basispachtnormen is niet langer de gemiddelde&#13;
inrichtingstoestand, doch een goede. Het gevolg daarvan is, dat er niet langer sprake zal&#13;
zijn van toeslagen, doch slechts van aftrekken. De hoogte van de aftrekken is gelimiteerd&#13;
in die zin, dat de aftrekken nimmer hoger kunnen zijn dan de basispachtprijs. Dit laatste&#13;
geldt overigens ook voor het huidige stelsel.&#13;
Op zich zou de invoering van het hiervoor beschreven voorstel geen aanmerkelijke&#13;
wijziging ten opzichte van de thans gangbare praktijk betekenen. Het lijkt er evenwel op,&#13;
dat het voorstel niet los gezien kan worden van het tweede voorstel, het invoeren van de&#13;
2% netto rendementsnorm voor los land.&#13;
Het voorstel betreffende de 2% netto rendementsnorm voor los land houdt in, dat de&#13;
basis-pachtprijs van los land wordt gesteld op 2% van de waarde in vrije staat. Het voorstel&#13;
vindt zijn grondslag in het door de regering in het kader van de heroverweging pachtwetgeving&#13;
ingenomen standpunt.&#13;
In het voorstel zijn vier aspecten van belang: de grondprijs, de kwaliteit van de grond,&#13;
de aftrekposten en de pachtersomslag.&#13;
a. grondprijs&#13;
De berekening van de grondprijs, die als uitgangspunt voor de pachtprijs moet dienen, geschiedt&#13;
aan de hand van door de Direktie Beheer Landbouwgronden verzamelde gegevens&#13;
over grondtransakties in een bepaald gebied (wat onder gebied moet worden&#13;
verstaan komt hieronder in het onderdeel over de kwaliteit van de grond aan de orde).&#13;
Van het totaal aantal transakties wordt 25% met de laagste prijs en 25% met de hoogste&#13;
prijs buiten beschouwing gelaten. De na deze eliminering overblijvende hoogste grondprijs&#13;
wordt als uitgangspunt voor de berekening van de pachtprijs gehanteerd. De hierachter&#13;
liggende gedachte is, dat de pachtnormen na invoering van het eerste voorstel uitgaan&#13;
van de hoogst toelaatbare pachtprijs bij optimale externe produktieomstandigheden.&#13;
Het is de bedoeling van de regering het systeem in vier fasen in te voeren: in 1992,&#13;
1995, 1998 en 2001.&#13;
b. de kwaliteit van de grond&#13;
Het huidige Pachtnormenbesluit onderscheidt verschillende grondsoorten, welke verdeeld&#13;
zijn in drie kwaliteitsklassen. In het voorstel van de regering wordt dit systeem verlaten&#13;
en vervangen door een indeling in deelgebieden, welke regionaal bepaald zijn. Onderscheiden&#13;
worden zeekleigronden, nader onderverdeeld in het noordelijk zeekleigebied, de&#13;
Hollandse en IJsselmeerpolders en het zuidwestelijk zeekleigebied, rivierklei- en lössgronden,&#13;
onderverdeeld in het rivierkleigebied en het lössgebied, zand- en dalgronden,&#13;
onderverdeeld in de veenkoloniën, het noordelijk zandgebied, het oostelijk en centraal&#13;
zandgebied en het zuidelijk zandgebied, en veengronden, onderverdeeld in het noordelijk&#13;
veengebied en het westelijk veengebied. Daarnaast wordt tuinland als een afzonderlijke&#13;
categorie gehandhaafd. c. de aftrekposten&#13;
Onderdeel van het voorstel is het hiervoor beschreven eerste voorstel, waarbij uitgegaan&#13;
wordt van optimale externe produktieomstandigheden. De totale maximale aftrek wordt&#13;
in het voorstel aan de grondsoort gebonden. In zeekleigronden bedraagt deze ƒ 453,-, in&#13;
rivierkleigebieden ƒ 431,-, in geval van zand- en dalgronden eveneens ƒ 431,- en bij&#13;
veengronden/ 409,-.&#13;
d. de pachtersomslag&#13;
Met ingang van 1 januari 1992 is de Waterschapswet gewijzigd. Waterschappen hebben&#13;
vanaf deze datum de mogelijkheid een afzonderlijke pachtersomslag in te voeren. Voorzover&#13;
daarvan sprake is, zullen de pachtnormen met het thans daarin begrepen deel voor&#13;
waterschapslasten verlaagd worden.&#13;
De regering heeft de situatie die na invoering van het voorstel ontstaat, vergeleken met de&#13;
thans geldende. Deze vergelijking geeft het volgende beeld te zien.&#13;
Gezien de strekking van de voorstellen, is het niet verwonderlijk dat met name het tweede&#13;
voorstel ernstige kritiek heeft ontmoet, zowel in landbouwkringen als in de politiek. Ik&#13;
verwees reeds naar de motie Huys-Van Noord.&#13;
De gebiedsindeling, zoals in het voorstel vervat, impliceert een uiterst grofmazige benadering.&#13;
Ten eerste zijn binnen de individuele gebieden verschillende grondsoorten te&#13;
vinden. In het noordelijke zeekleigebied bestaan bijvoorbeeld grote delen uit zandgrond.&#13;
Ook de prijsniveau's binnen een gebied lopen vaak sterk uiteen. Zo valt onder de categorie&#13;
noordelijk zeekleigebied zowel het Oldambt, het Westerkwartier als het Friese kleigebied.&#13;
In bepaalde delen van Friesland, waar een redelijk aantal grondtransacties&#13;
plaatsvindt, bedraagt het prijsniveau globaal ƒ 30.000,- per ha. In het Oldambt bedraagt&#13;
de gemiddelde hectareprijs ƒ 16.000,-; in dit gebied vinden - juist gezien de aard en&#13;
kwaliteit van de grond - relatief weinig transacties plaats. Tot welk resultaat dit met toepassing&#13;
van de door de regering voorgestelde berekeningswijze leidt, blijkt uit de grondprijs,&#13;
die in de bovenstaande tabel voor het gehele noordelijk zeekleigebied, dus ook voor&#13;
bijvoorbeeld het Oldambt, geldt: ƒ 30.000,-.&#13;
Bedacht dient te worden, dat de grondprijs - mede - een weerspiegeling is van de produktieve&#13;
capaciteiten, het opbrengend vermogen, ervan. Overnemen van het voorstel van&#13;
de regering leidt tot de situatie, dat bijvoorbeeld voor slechts in zeer beperkte mate bewerkbare&#13;
grond in het Oldambt een pachtprijs verschuldigd is, welke niet in verhouding&#13;
staat tot het opbrengend vermogen van de grond. Een dergelijke situatie is voor agrarisch ondernemers uit bedrijfsecono</content><legacyfootnotes>1. Stcrt. nr. 249 d.d. 23 december 1991.&#13;
2. Zie de Voorstellen van de Werkgroep Pacht van het Landbouwschap gericht op de vermindering van de&#13;
terugloop van het pachtareaal, juli 1988 nr. 10/1063.10, het Interdepartementaal beleidsonderzoek&#13;
pachtwetgeving, Begrotingsvoorbereiding 1989, deelrapport nr. 6, alsmede A.H.T. Heisterkamp: Het&#13;
dilemma van de pacht, mijn artikel: Heroverweging pachtwetgeving: revival of the roaring twenties?, Agr&#13;
R 1989, p. 265 e.v., W.J. Wolff: De Pachtwet in discussie, Agr R 1989, p. 425 e.v., P. de Haan:&#13;
Voorstellen tot herziening van de Pachtwet, Agr R 1990, p. 57 e.v. en mijn artikelen: Verpachting voor&#13;
korte duur en wijziging van de Pachtwet, Agr R 1990, p. 445 e.v. en Nogmaals: heroverweging&#13;
pachtwetgeving, Agr R 1990, p. 528 e.v.&#13;
3. Concept d.d. 9 januari 1991.&#13;
4. Concept d.d. 27 februari 1991.&#13;
5. W.F. van Oostveen: Pachtdruk als kernoorzaak van de terugloop van het pachtareaal, De Landeigenaar,&#13;
maart 1991, p. 6 e.v., mijn artikel: Het wetsvoorstel tot liberalisering van de Pachtwet, Agr R 1991, p. 314&#13;
e.v., J.L.M. Kaptein: De nieuwe Pachtwet: redding van de pacht?, Agr R 1991, p. 331 e.v., L.S. Melse: De&#13;
nieuwe Pachtwet: de zorg om het pachtareaal of het einde van de reguliere pacht?, Agr R 1991, p. 491&#13;
e.v., W. Brussaard: Het pachtrecht ter discussie, Agr R 1992, p. 7 e.v., J. Bongers: Overzicht van recente&#13;
en te verwachten wetswijzigingen, Agr R 1992, p. 26 e.v. en H.C.A. Walda: Naar een liberalisering van&#13;
de Pachtwet?, Agr R 1992, p. 60 e.v.&#13;
6. Discussienota teeltpacht en eenmalige pacht ter regulering van flexibel grondgebruik d.d. 23 augustus&#13;
1990, Landbouwschap nr. 10\1210b. 10.&#13;
7. Zie mijn artikel: Verpachting voor korte duur en wijziging van de Pachtwet, Agr R 1990, p. 445 e.v.&#13;
8. Pk. Hof Arnhem d.d. 26 augustus 1985, Agr R 1986, 3961, CG 24 mei 1971, P. 1971, 3030, CG 10&#13;
december 1973, P. 1974, 3202, CG 24 oktober 1977, P. 9160. Zie ook Houwing/Rombach/Heisterkamp:&#13;
De Pachtwet (losbladig), nr. 303.&#13;
9. Zie noot 1.&#13;
10. Zie mijn artikel: Het wetsvoorstel tot liberalisering van de Pachtwet, Agr R 1991, p. 314 e.v.&#13;
11. Staatscourant 1988, 158.&#13;
12. Zie ook de notities van het Landbouwschap d.d. 12 april 1989 (nr. 10\l 123.10) en van de Commissie&#13;
Grondgebruik van het Landbouwschap d.d. 9 november 1989 (nr. 10\ 1515.01).&#13;
13. Zie Houwing / Rombach / Heisterkamp: De Pachtwet (losbladig), art. 1 aant. nr. 53.&#13;
14. Pk. Hof Arnhem d.d. 12 oktober 1988, Agr R 1989,4282.&#13;
15. Besluit van de minister van Landbouw en Visserij en de minister van Economische Zaken van 14 oktober&#13;
1988, nr. J 88/8773, Stort. 207 (reet. Stcrt, 211). &#13;
16. Interdepartementaal beleidsonderzoek pachtwetgeving, Begrotingsvoorbereiding 1989, deelrapport nr. 6,&#13;
p. 31 e.v. Zie ook T.J. Mellema-Kranenburg: Loopbaanpacht, Agr R 1989, p. 172 e.v.&#13;
17. Notitie van de Werkroep Pacht van het Landbouwschap d.d. 9 november 1989 (nr. 10\l 183a. 10).&#13;
18. J.L.M. Kapteijn: De nieuwe Pachtwet: redding van de pacht?, Agr R 1991, p. 331 e.v.&#13;
19. Zie T.J. Mellema-Kranenburg: Loopbaanpacht, Agr R 1989, p. 172 e.v., L.S. Melse: De nieuwe Pachtwet:&#13;
de zorg om het pachtareaal of het einde van de reguliere pacht?, Agr R 1991, p. 491 e.v., alsmede A.H.T.&#13;
Heisterkamp: Het dilemma van de pacht (1988).&#13;
20. De Pachtbeheersovereenkomst, Agr R 1991, p. 164 e.v.&#13;
21. Memorie van Toelichting, Artikelsgewijze opmerkingen, art. Il onderdeel A.&#13;
22. In mijn eerdere artikel (zie noot 20) gaf ik reeds aan, dat ook zonder het opnemen van de bepaling van lid&#13;
1 de pachtprijs en beheersvergoeding als twee afzonderlijke elementen dienen te worden beschouwd.&#13;
23. Zie staatssecretaris Ploeg, Handelingen II 1984, p. 1666, 1673 en 1775, Houwing/Rombach: De&#13;
Pachtwet (losbladig) aantekening 94 op art. 1., D.W. Bruil: Veranderingen in het natuur- en&#13;
landschapsbeheer, onderdeel 3: De wijziging van de Pachtwet, Agr R 1988 p. 548, alsmede de Memorie&#13;
van Toelichting op het onderhavige wetsontwerp. Vgl. ook A.J.M. Rennen: Voorstel voor een&#13;
aanpassing Pachtwet onevenwichtig?, Agr R 1985 p. 251 e.v. Zie voorts het Eindverslag d.d. 14 januari&#13;
1990 p. 4 (Tweede Kamer, vergaderjaar 1989-1990, 20617 nr. 7).&#13;
24. Zie noot 20.&#13;
25. Zie Houwing / Rombach / Heisterkamp: De Pachtwet (losbladig), aant. nr. 467 op art. 38.&#13;
26. Motie van de leden Huys en Van Noord d.d. 21 november 1991 over het Pachtnormenbesluit 1977 en het&#13;
voornemen van de regering inzake een rendementsnorm van 2% (22.300-XIV, nr. 19).&#13;
27. Zie de memorie van toelichting, waaruit een aantal passages is opgenomen in de uitgave Pachtwet&#13;
(Schuurman &amp; Jordetvs) als toelichting bij art. 3.&#13;
28. Zie voor een overzicht en analyse van de jurisprudentie A.H.T. Heisterkamp: Overzicht en bespreking van&#13;
de rechtspraak in pachtzaken. Pacht en Superheffing, Agr R 1991 p. 592 e.v.&#13;
29. Hof van Justitie van de Europese Gemeenschappen d.d. 6 december 1991 inzake Posthumus /&#13;
Oosterwoud, nr. C-121/90 (beslissing op een prejudiciële vraag).&#13;
30. Art. 7, eerste alinea, sub 2 van verordening (EEG) nr. 1546/88 van de Europese Commissie d.d. 3 juni&#13;
1988 tot vaststelling van nadere voorschriften voor de toepassing van de bij art. 5 quater van verordening&#13;
(EEG) nr. 804/68 ingestelde heffing (PB 1988, L 139, p. 2).&#13;
31. Wijziging Beschikking Superheffing d.d. 17 februari 1992, nr. 921958, Stcrt. nr. 34 d.d. 18 februari 1992.&#13;
32. Zie de slotopmerking in het in noot 28 genoemde artikel van A.H.T. Heisterkamp.&#13;
33. A.H.T. Heisterkamp: De pachtrechtspraak en organisatie, Agr R 1992 p. 18 e.v.&#13;
34. G. Heida: Pacht en Pachtwet, Agr R 1992 p. 10 e.v.&#13;
35. Heroverweging pachtwetgeving: revival of the roaring twenties?, Agr R 1989, p. 265 e.v.&#13;
36. Zie W. Brussaard: Het pachtrecht ter discussie, Agr R 1992, p. 7 e.v. en H.C.A. Walda: Naar een&#13;
liberalisering van de Pachtwet?, Agr R 1992, p. 60 e.v.&#13;
37. Zie de Handelingen Tweede Kamer 1930-1931 p. 288-391 en 411-422 (vergaderingen van 28 en 30&#13;
oktober 1930).&#13;
38. C.J.M. Wijnen: Mogelijkheden om de pacht te stimuleren, Landbouw-Economisch Instituut 1983,&#13;
Mededeling nr. 287.&#13;
39. Heroverwegingsrapport, p. 18.&#13;
40. Vraag van het lid Huys, Vaste Commissie voor landbouw en natuurbeheer, 23e uitgebreide&#13;
commissievergadering over de Structuurnota Landbouw, Handelingen Tweede Kamer 1990-1991 UCV&#13;
23, p. 23-61.&#13;
41. Schrijven van de staatssecretaris van Financiën aan de NVLE d.d. 20 februari 1991. Het verzoek van de&#13;
NVLE was mede gedaan namens Het Friesch Grondbezit.&#13;
42. Zie o.a. G. Heida: Pacht en Pachtwet, Agr R 1992, p. 10 e.v. en P.C. van den Noort: Pachtbeleid in&#13;
Nederland, Agr R 1992, p. 45 e.v.&#13;
43. Zie over de verhouding agrarisch producent - coöperatie en de conflicten die daarbij kunnen ontstaan De&#13;
Boerderij van 26 november 1991 (nr. 9), p. 18 e.v.&#13;
44. Met uitzondering van L.S. Melse: De nieuwe Pachtwet: de zorg om het pachtareaal of het einde van de&#13;
reguliere pacht?, Agr R 1991, p. 491 e.v.&#13;
45. Zie: De wijsheid in pacht - Ins and outs of the agricultural tenancy policies, een verslag van het op 2 en 3&#13;
mei 1990 te Beetsterzwaag gehouden Europees seminar over pacht.&#13;
46. De in dit onderdeel vermelde gegevens zijn voornamelijk ontleend aan R. Eeckloo en R. Gotzen: Pacht en&#13;
Voorkoop - Commentaar op de wetten van 4 november 1969 en 7 november 1988 en op de andere&#13;
artikelen van het Burgerlijk Wetboek betreffende de landpacht (tweede editie).&#13;
47. Zie M.C. Ribera: Over de pacht in Frankrijk; opgenomen in De wijsheid in pacht, p. 105 e.v. (zie noot&#13;
45).&#13;
48. Het schema is ontleend aan P.C. van den Nooit: Een zakelijke blik op de pacht in Nederland; in: De&#13;
wijsheid in pacht, p. 69 e.v.(zie noot 45).&#13;
49. C.J.M. Wijnen: Mogelijkheden om de pacht te stimuleren, Landbouw-Economisch Instituut 1983,&#13;
Mededeling nr. 287; Heroverwegingsrapport Pachtwetgeving, p. 18.&#13;
50. G. Heida: Pacht en Pachtwet, Agr R 1992, p. 10 e.v.&#13;
51. P.C. van den Noort: De wetgever en het behoud van de pacht, De Landeigenaar 1983 nr. 11, p. 234 e.v.;&#13;
rapport van een pachtstudie-commissie van de NVLE (bijlage bij De Landeigenaar 1986 nr. 2; H.T. van&#13;
der Kloet: Verslagen van het pachtonderzoek. Een onderzoek naar de bepaling van de pachtprijs en het&#13;
rendement van het verpachten in Nederland - Landbouwuniversiteit Wageningen; Vakgroep Algemene&#13;
Agrarische Economie (1988) en W.J. Wolff: De Pachtwet in discussie, Agr R 1989, p. 425 e.v.&#13;
52. Zie mijn artikelen: Verpachting voor korte duur en wijziging van de Pachtwet, Agr R 1990, p. 445 e.v. en&#13;
Het wetsvoorstel tot liberalisering van de Pachtwet, Agr R 1991, p. 314 e.v.&#13;
53. Zie mijn artikel: Nogmaals: heroverweging pachtwetgeving, Agr R 1990, p. 528 e.v.&#13;
54. Zie noot 41.&#13;
55. Aldus J. de Boer, lid van het Hoofdbestuur van Het Friesch Grondbezit en voorzitter van de afdeling&#13;
Leeuwarden - Noordwest Friesland van dezelfde vereniging, in Het Landbouwblad d.d. 29 februari 1992. </legacyfootnotes><footnotes><footnote/></footnotes><auteurs>mr. drs. P.A. de Hoog</auteurs><published>1992-05-01 00:00:00</published><modified>1992-05-01 00:00:00</modified><editiondate>1992-05-01</editiondate><htmlpath>https://denhollander.info/artikel/6167</htmlpath></article>
</articles></edition>