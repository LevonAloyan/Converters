<edition><articles><article><jaar>2004</jaar><naam>Tijdschrift voor Agrarisch Recht</naam><uitgave>10</uitgave><aflevering>10</aflevering><searchword>TvAR 10/2004</searchword><id>3668</id><udhid>UDH:TvAR/3668</udhid><titel>Vogel- en Habitatrichtlijn: gebiedsbescherming en het agrarisch bedrijf</titel><searchwords><searchword>TvAR 10/2004</searchword><searchword>UDH:TvAR/3668</searchword></searchwords><attachments><attachment><name>2004_nr 10_Artikel_Ampt-Riksen.pdf</name><extention>pdf</extention><url>https://denhollander.info/download/3665/ci</url></attachment></attachments><inleiding>1 Inleiding&#13;
Nu de vogelrichtlijngebieden zijn aangewezen, de rechtsbeschermingsprocedures&#13;
daarvoor zijn doorlopen en de lijst van habitatrichtlijngebieden door de Nederlandse&#13;
regering bij de Europese Commissie is ingeleverd, komt vooral de aandacht te liggen&#13;
bij de vraag: wat voor consequenties heeft de aanwijzing van die gebieden nu eigenlijk?&#13;
Een gestaag toenemende stroom van relevante jurisprudentie, met als recent&#13;
hoogtepunt de uitspraak van het Europese Hof van Jusititie,1 leert ons steeds meer&#13;
over hoe we met deze regelgeving in de praktijk om dienen te gaan, vooral als het&#13;
om realisering van grote projecten in het landelijk gebied.&#13;
Maar de betekenis van een gebiedsaanwijzing voor een agrarisch bedrijf blijft een&#13;
op zich waar menig agrarisch ondernemer tegenaan loopt. Daarom wordt in deze bijdrage&#13;
geprobeerd een handvat te geven om deze problematiek te concretiseren tot&#13;
het agrarisch bedrijfsniveau.&#13;
Gezien de complexiteit van de materie wordt voor een juiste context eerst ingegaan&#13;
op de algemene betekenis van de gebiedsbescherming2 van beide richtlijnen&#13;
op welke wijze deze doorwerken binnen de Nederlandse regelgeving. In het tweede&#13;
deel van dit artikel wordt uitgebreid stilgestaan bij zowel de potentiële consequenties&#13;
voor een bestaand agrarisch bedrijf als die voor de situatie waarin veranderingen binnen&#13;
een bedrijf gewenst zijn.&#13;
</inleiding><content>2 Gebiedsbescherming: een algemene beschrijving&#13;
2.1 De aanwijzing van vogelrichtlijngebieden en de aanmelding van&#13;
habitatrichtlijngebieden: stand van zaken&#13;
Ten behoeve van de gebiedsbescherming verplicht de Vogelrichtlijn (VR) een Lidstaat&#13;
om speciale beschermingszones3 aan te wijzen voor de vogelsoorten die vermeld zijn&#13;
in bijlage I van de Vogelrichtlijn en voor trekvogels. De staatssecretaris van LNV&#13;
heeft in 2000 een lijst vastgesteld van 49 nieuwe gebieden, naast de 30 al eerder aan-&#13;
gewezen gebieden, en deze ingediend bij de Europese Commissie. De bezwaar- en&#13;
beroepsprocedures tegen deze aanwijzingen4 zijn inmiddels doorlopen.&#13;
Wat betekent het nu dat een gebied is aangewezen tot vogelrichtlijngegebied? Voor&#13;
zo’n gebied zijn de beschermingsregels die zijn neergelegd in artikel 6 lid 2, 3 en 4 van&#13;
de Habitatrichtlijn (HR) en artikel 3 lid 1 VR van toepassing. Een uitgebreide inhoudelijke&#13;
beschrijving hiervan volgt in paragraaf 2.3.&#13;
Ook de Habitatrichtlijn kent in het kader van de gebiedsbescherming de verplichting&#13;
om speciale beschermingszones5 aan te wijzen, enerzijds voor de bescherming van&#13;
habitats vermeld in bijlage I en anderzijds voor planten- en diersoorten vermeld in&#13;
bijlage II. Nederland heeft daarvoor in 2003 een lijst met 141 gebieden bij de Europese&#13;
Commissie aangemeld. De Commissie stelt vervolgens op basis van alle lijsten van de&#13;
verschillende Lidstaten één communautaire lijst vast: de Natura 2000. De vaststelling&#13;
van die lijst wordt in de loop van 2004 verwacht. Daarna zullen de gebieden elk aangewezen&#13;
gaan worden op basis van Nederlandse regelgeving en kunnen bezwaar- en&#13;
beroepsprocedures doorlopen worden.&#13;
Wat betekent het nu dat een gebied is aangemeld tot habitatrichtlijngebied? Omdat&#13;
de communautaire lijst nog niet is vastgesteld, is artikel 6 HR, zoals bij de vogelrichtlijngebieden,&#13;
nog niet van toepassing. Dit betekent echter niet dat de aanwijzing nog&#13;
geen betekenis heeft. De gemeenschapstrouw, ingevolge het EG-verdrag, verlangt&#13;
namelijk dat Lidstaten deze gebieden dusdanig instandhouden dat aanwijzing van het&#13;
gebied gerechtvaardigd blijft.6 Er mag in en buiten deze gebieden niets plaatsvinden&#13;
dat dit in ernstige mate in gevaar zou brengen. Zodra de communautaire lijst is vastgesteld,&#13;
is artikel 6 HR ook voor een habitatrichtlijngebied van toepassing (zie voor&#13;
de inhoudelijke beschrijving paragraaf 2.3).&#13;
2.2 Correcte implementatie in Nederlandse regelgeving?&#13;
Europese richtlijnen dienen correct omgezet te worden binnen de regelgeving van de&#13;
Lidstaat. Dit houdt in dat het voorgeschreven resultaat van de richtlijnen zodanig in&#13;
Nederlandse regelgeving wordt omgezet dat dit resultaat op basis van die regelgeving&#13;
gerealiseerd wordt. Nu is de vraag of dit binnen de Nederlandse regelgeving heeft&#13;
plaatsgevonden. Een inventarisatie van gebiedsaanwijzingen en jurisprudentie7 heeft&#13;
inmiddels geleerd dat alléén de aanwijzing tot beschermd natuurmonument of staatsnatuurmonument&#13;
volgens de huidige Natuurbeschermingswet,8 inhoudelijk en procedureel&#13;
enige vorm van implementatie biedt. Maar deze implementatie is zeker niet&#13;
volledig. De Natuurbeschermingswet 1998 (nog afgezien van het feit dat het gebieds-&#13;
beschermingsgedeelte nog niet in werking is getreden9) biedt inhoudelijk ook geen&#13;
volledige implementatie.&#13;
De bescherming zoals voorgeschreven in de richtlijnen gaat vooralsnog een stuk&#13;
verder dan die van de Natuurbeschermingswet voor beschermde en staatsnatuurmonumenten,&#13;
ook al wordt een deel van die bescherming opgevangen door middel&#13;
van richtlijnconforme interpretatie.10 Maar veel vogel- en habitatrichtlijngebieden zijn&#13;
niet tot beschermd of staatsnatuurmonument aangewezen. Dit betekent dat artikel 6&#13;
HR, voorzover dus niet richtlijncomform kan worden toegepast en niet correct is&#13;
geïmplementeerd, rechtstreeks toegepast dient te worden voor vogelrichtlijngebieden.&#13;
Deze verplichting geldt voor alle overheidsorganen. Uit jurisprudentie11 blijkt dat in&#13;
de Nederlandse bestuurspraktijk artikel 6 lid 2, 3 en 4 rechtstreeks bij allerhande&#13;
besluiten wordt toegepast zoals bij bestemmingsplangoedkeuring, bouwvergunningverlening,&#13;
milieuvergunningverlening etc. Onlangs heeft het Europese Hof van Justitie&#13;
in beantwoording op de prejudiciële vragen van Afdeling bestuursrechtspraak van&#13;
de Raad van State de rechtstreekse werking van artikel 6 lid 3 bevestigd.12&#13;
Nederland heeft dus nog steeds niet aan de implementatieverplichtingen voldaan, ook&#13;
al is er in december 2001 een voorstel tot wijziging van de Natuurbeschermingswet&#13;
1998 bij de Tweede Kamer ingediend. Dit voorstel ligt nu bij de Eerste Kamer13 en zal&#13;
naar verwachting niet voor eind 2004 of begin 2005 in werking treden. De verwachting&#13;
is dat na inwerkingtreding Nederland wel aan deze implementatieverplichting&#13;
heeft voldaan. De uiteindelijke beoordeling hiervan ligt, op aansturing van de Europese&#13;
Commissie, bij het Europese Hof van Justitie.&#13;
Door deze twee aspecten – het verschil in rechtsgevolgen van aangewezen vogelrichtlijngebieden&#13;
versus aangemelde habitatrichtlijngebieden enerzijds en de implementatieproblematiek&#13;
anderzijds – is het tamelijk onoverzichtlijk geworden wat er wanneer&#13;
van toepassing is of zal zijn. Daarom is dit samengevat weergegeven in onderstaand&#13;
schema. De inhoudelijke beschrijving volgt in 2.3.&#13;
Vogelrichtlijngebied Habitatrichtlijngebied&#13;
Huidige situatie:&#13;
– geen communautaire lijst – richtlijnconforme gemeenschapstrouw&#13;
– Nbwet 1998*14 niet inwerking toepassing Nbwet ’68&#13;
dan wel rechtstreekse werking&#13;
art. 6 HR&#13;
Tussentijdse mogelijke situaties:&#13;
1:&#13;
– wel communautaire lijst – richtlijnconforme – richtlijnconforme&#13;
– Nbwet 1998* niet inwerking toepassing Nbwet ’68 toepassing Nbwet ’68&#13;
dan wel rechtstreekse werking dan wel rechtstreekse werking&#13;
art. 6 HR art. 6 HR&#13;
2:&#13;
– geen communautaire lijst&#13;
– Nbwet 1998* wel in werking art. 19 a t/m 19j Nbwet 1998* gemeenschapstrouw&#13;
Uiteindelijk situatie:&#13;
– wel communautaire lijst art. 19 a t/m 19j Nbwet 1998* art. 19 a t/m 19j Nbwet 1998*&#13;
– Nbwet 1998* wel in werking&#13;
2.3 De wijziging van de Natuurbeschermingswet 1998&#13;
Zoals gesteld wordt ten behoeve van de correcte implementatie het gebiedsbeschermingsgedeelte&#13;
van de Natuurbeschermingswet 1998 gewijzigd.15 In de voorliggende&#13;
wijziging is ervoor gekozen om een nieuwe gebiedsaanwijzing te introduceren (art.&#13;
10a) met daaraan gekoppeld de ‘nieuwe’ rechtsgevolgen (art. 19a t/m 19j) ten behoeve&#13;
van de implementatieverplichting van VR en HR. Deze gebiedsaanwijzing heeft geen&#13;
naam gekregen, we gaan hier uit van vogel- of habitatrichtlijngebied.&#13;
Van belang blijft de vraag of de rechtsbescherming die deze nieuwe aanwijzing met&#13;
zich meebrengt een correcte implementatie vormt. Zij richt zich op:&#13;
a. het beheer in het gebied:&#13;
artikelen 19a en 19b Nbwet 1998 als implementatie van artikel 3 lid 1 VR en artikel&#13;
6 lid 1 HR;&#13;
b. de instandhouding van een aangewezen gebied:&#13;
artikelen 19d en 19e Nbwet 1998 als implementatie van artikel 6 lid 2 HR;&#13;
c. de afweging bij nieuwe projecten of andere handelingen:&#13;
artikelen 19f-19j Nbwet 1998 als implementatie van artikel 6 lid 3 en 4 HR;&#13;
d. het vaststellen van plannen:&#13;
artikel 19j lid 3 en 4 als implementatie van artikel 6 lid 2, 3 en 4 HR.&#13;
a. Het beheer van vogelrichtlijn- en habitatrichtlijngebieden&#13;
De Europese Commissie heeft als één van de implementatiemanco’s aangegeven dat&#13;
Nederland geen regeling kent om het juiste beheer in vogel- of habitatrichtlijngebieden&#13;
af te kunnen dwingen. In het wijzigingsvoorstel is geregeld dat GS, of in sommige&#13;
gevallen de minister van LNV, na overleg met eigenaar, gebruiker en andere belanghebbenden,&#13;
binnen drie jaar na het aanwijzingbesluit, een beheersplan voor het&#13;
gebied dienen vast te stellen voor een tijdvak van maximaal zes jaar dat telkenmale&#13;
voor die periode kan worden verlengd. Er dient o.a. beschreven te worden welke&#13;
resultaten er beoogd worden en welke instandhoudingsmaatregelen er nodig zijn&#13;
(art.19a en 19b). De eigenaar en gebruiker zijn echter niet verplicht om deze beheersmaatregelen&#13;
uit te voeren. Indien noodzakelijk kunnen gedeputeerde staten alleen via&#13;
een gedoogplicht voor eigenaar en gebruiker zelf de benodigde beheersmaatregelen&#13;
(laten) uitvoeren (art. 21).&#13;
Het is goed om nader stil te staan bij de inhoud van de beheersplannen. Nadrukkelijk&#13;
wordt ook in artikel 19a gesteld dat de inhoud bekeken wordt in samenhang met het&#13;
bestaande gebruik in het gebied. De Memorie van Toelichting16 vermeldt dat er ook&#13;
activiteiten kunnen worden opgenomen die niet in strikte zin tot dit gebruik kunnen&#13;
worden gerekend maar waartegen geen bezwaar bestaat in het licht van de instandhoudingsdoelstelling.&#13;
Er wordt zelfs gedacht aan activiteiten die samenhangen met de&#13;
aanwezigheid van woningen, horeca of recreatievoorzieningen, waarvan impliciet&#13;
wordt gesteld dat die ook best schadelijk kunnen zijn voor het gebied. De afweging&#13;
hiervan dient dan plaats te vinden in het kader van het opstellen van het beheersplan.&#13;
Het is daarbij relevant te weten dat activiteiten die opgenomen zijn in het beheersplan&#13;
zijn vrijgesteld van de vergunningplicht (art. 19d, hier beschreven onder b.). Dit&#13;
betekent dat bovengenoemde eventuele schadelijke activiteiten de vergunningplicht&#13;
ontlopen. Het is de vraag of de Europese Commissie dit niet in strijd acht met een&#13;
juiste implementatie van artikel 6 lid 2 HR. Bovendien lijkt dit ook niet in overeenstemming&#13;
te zijn met de uitgezette lijn in de recente uitspraak van het Europese Hof,17&#13;
zie ook paragraaf 3.2.&#13;
b. De instandhouding18&#13;
De basis voor de instandhouding van een vogel- of habitatrichtlijngebied ligt in artikel&#13;
19d. Alles wat schadelijk19 zou kunnen zijn is verboden, tenzij men over een vergunning&#13;
van GS, of in sommige gevallen van de minister van LNV, beschikt en men&#13;
niet handelt in strijd met de bepalingen die aan die vergunning zijn verbonden. Bij&#13;
deze vergunningverlening houden gedeputeerde staten rekening met de gevolgen van&#13;
de handeling in relatie tot de instandhoudingsdoelstelling en met het vastgestelde&#13;
beheersplan.&#13;
Is er echter sprake van (nieuwe) projecten of andere handelingen die significante&#13;
gevolgen kunnen hebben voor het gebied dan dienen gedeputeerde staten bij de vergunningverlening&#13;
artikel 19f en volgende toe te passen (zie onder c).&#13;
c. De afweging bij projecten of andere handelingen&#13;
Voor (nieuwe) projecten of andere handelingen etc. die geen direct verband houden&#13;
met het beheer van het gebied maar die mogelijk in combinatie met andere plannen of&#13;
projecten significante gevolgen kunnen hebben, dient er door de initiatiefnemer een&#13;
passende beoordeling gemaakt te worden (art. 19f). Gedeputeerde staten kunnen&#13;
alleen de vergunning verlenen als zij zich op basis van die passende beoordeling ervan&#13;
hebben verzekerd dat de natuurlijke kenmerken van het gebied niet worden aangetast&#13;
(het voorzorgprincipe). Dit traject is inmiddels beter bekend als de habitattoets.&#13;
Is de beoordeling negatief, dan bestaat er alleen een afwijkingsmogelijkheid van&#13;
het voorzorgprincipe als er geen alternatieven zijn, als de uitvoering noodzakelijk is&#13;
vanwege dwingende redenen van groot openbaar belang (art. 19g lid 2 e.v.) en er sprake&#13;
is van voldoende compensatie (art.19h). In de Memorie van Toelichting is hierbij&#13;
nauwe aansluiting gezocht bij de EC Handleiding20 die beschrijft hoe artikel 6 HR&#13;
toegepast dient te worden.&#13;
d. Vaststelling van plannen&#13;
Voor de vaststelling van plannen, bijvoorbeeld bestemmingsplannen, met uitzondering&#13;
van de beheersplannen uit artikel 19a, is in artikel 19j lid 3 een aparte regeling&#13;
opgenomen. Bij de vaststelling van een plan, dat voor een gebied de kwaliteit van de&#13;
natuurlijke habitats en de habitats van soorten kan verslechteren of een verstorend&#13;
effect kan hebben op de soorten waarvoor het gebied is aangewezen, dienen de artikelen&#13;
19e t/m 19h te worden toegepast (zie onder b en c). Bovendien is ook in artikel&#13;
19j lid 4 bepaald dat er voor dat besluit de goedkeuring van de minister van LNV of&#13;
van gedeputeerde staten nodig is.&#13;
3 Gebiedsbescherming: de betekenis voor het agrarisch bedrijf&#13;
3.1 Uitgangspunten&#13;
Om meer concreet iets te kunnen zeggen over de betekenis van een aanwijzing tot&#13;
vogel- of habitatrichtlijngebied voor een agrarisch bedrijf moet eerst een overzicht&#13;
worden verkregen van een aantal uitgangspunten:&#13;
a. waarvoor is het vogelrichtlijn- of habitatrichtlijngebied aangewezen:&#13;
– welk habitattype en / of welke plant- of diersoort,&#13;
– wat zijn schadelijke factoren voor deze habitattypen en/of die plant- en diersoorten&#13;
waardoor er voor kwaliteit van de habitat sprake is van significante&#13;
verslechtering en voor de populatie van soorten sprake kan zijn van storende&#13;
factoren met significant effect;&#13;
b. welke Nederlandse regelgeving is er al van toepassing op het gebied waarmee artikel&#13;
6 HR al (enigszins) is geïmplementeerd, te denken valt met name aan:&#13;
– Natuurbeschermingswet: aanwijzing tot beschermd natuurmonument of Staatsnatuurmonument,&#13;
– evt. bestemmingsplan, concrete beleidsbeslissing in streekplan of planologische&#13;
kernbeslissing;&#13;
c. hoe is de ligging van de gronden van het agrarisch bedrijf ten opzichte van het&#13;
gebied, bijv.:&#13;
– geografisch,&#13;
– geohydrologisch;&#13;
d. om wat voor soort bestaand agrarisch bedrijf gaat het, bijvoorbeeld:&#13;
– veeteelt (intensief, extensief),&#13;
– akkerbouw,&#13;
– tuinbouw,&#13;
– gemengd bedrijf,&#13;
– agrarisch bedrijf met agrarisch natuurbeheer;&#13;
e. is er sprake van een wens tot uitbreiding of functieverandering van het bedrijf, te&#13;
denken valt aan:&#13;
– uitbreiding of verandering van de samenstelling van de veestapel,&#13;
– intensivering van gebruik van gronden (bijv. drainage gewenst),&#13;
– toepassing van agrarisch natuurbeheer binnen het bedrijf,&#13;
– toevoeging nieuwe functie: recreatie (camping), diensten (kinderdagverblijf,&#13;
zorgboerderij) etc., natuur (omvorming tot natuur);&#13;
f. is er sprake van wens tot nieuwvestiging.&#13;
Bij de invulling van de punten a. en b. speelt de provincie een grote rol. Bovendien&#13;
dienen gedeputeerde staten een beheersplan op te gaan stellen voor elk vogel- en&#13;
habitatrichtlijngebied dat duidelijkheid dient te verschaffen omtrent de instandhoudingsmaatregelen&#13;
en hoe die moeten worden uitgevoerd om de te beschermen habitats&#13;
en de te beschermen populaties van dier- of plantensoorten te behouden of te&#13;
herstellen. Hierbij wordt nadrukkelijk gekeken naar de samenhang met het bestaande&#13;
gebruik in het gebied. De eigenaar, gebruiker en andere belanghebbenden worden bij&#13;
het opstellen van dit plan betrokken.&#13;
De beantwoording van c. t/m f. ligt bij de agrarisch ondernemer. Het samenvoegen&#13;
van al deze informatie moet leiden tot de beantwoording van de cruciale vraag:&#13;
Wat zijn de consequenties als er sprake is van een potentiële negatieve relatie tussen de&#13;
te beschermen waarden in het vogel- of habitatrichtlijngebied en één of meer activiteiten&#13;
die plaatsvinden vanuit het agrarisch bedrijf?&#13;
Om deze vraag inhoudelijk te kunnen beantwoorden moet er eerst gekeken worden&#13;
naar de reikwijdte van deze vraag. De beantwoording van deze vraag geldt namelijk&#13;
zowel voor bestaande activiteiten, uitbreiding of verandering van die activiteiten als&#13;
voor nieuwe activiteiten, en bovendien ongeacht waar de activiteiten plaatsvinden.&#13;
Uit de bepalingen van de Vogelrichtlijn en Habitatrichtlijn valt namelijk af te leiden&#13;
dat de beschermingsregels gelden zowel binnen het gebied als daarbuiten. Ook de&#13;
Europese Commissie is daar in haar handleiding duidelijk in.21 Hoever deze externe&#13;
werking geografisch reikt is afhankelijk van het effect dat de activiteit kán hebben op&#13;
de soorten of op de habitat waarvoor het gebied is aangewezen. Dat is op voorhand&#13;
niet expliciet aan te geven en kan voor elk agrarisch bedrijf derhalve anders zijn. Per&#13;
gebied kan er dus geen begrenzing van een externe werkingszone worden aangegeven.&#13;
In het kader van de wijziging van de Natuurbeschermingswet 1998 is echter telkenmale&#13;
op die mogelijkheid van zonering rondom vogel- en habitatrichtlijngebieden&#13;
ingegaan.22 De minister van LNV ziet vooral betekenis in de duidelijkheid voor eigenaren&#13;
en grondgebruikers door een combinatie van zonering en het beheersplan dat&#13;
voor een gebied moet worden opgesteld. Duidelijk blijft wel dat er aan een dergelijke&#13;
zonering geen juridische consequenties kunnen worden verbonden als er geen zekerheid&#13;
bestaat dat activiteiten binnen die zone geen significante verstorende effecten of&#13;
kwaliteitsverslechtering teweeg kunnen brengen.&#13;
Bij de Tweede Kamerbehandeling is ook steeds een relatie gelegd met de zonering in&#13;
het kader van de Wet ammoniak en veehouderij (Wav). Bij de uitvoering daarvan is&#13;
een zonering aangegeven voor verzuringgevoelige gebieden van 250 m. Voor de&#13;
vogel- en habitatrichtlijngebieden is voorgesteld deze zone op te rekken tot 500 m.23&#13;
Binnen deze zone is geen nieuwvestiging of uitbreiding mogelijk. Daarnaast is aangegeven&#13;
dat tot een afstand van 1500 m er beperkingen gelden. Daarbuiten is er alleen&#13;
voor bijzonder grote bedrijven een speciale benadering. De minister ziet vooral veel&#13;
voordelen in de duidelijkheid die vooraf door middel van die zonering aan bedrijven&#13;
geboden kan worden.&#13;
Echter, deze algemene aanpak in uitvoering staat in principe los van de individuele&#13;
toetsing op grond van de Vogel- en Habitatrichtlijn. Daar waar de Wav-zonering bij&#13;
vogel- en habitatrichtlijngebieden samenkomt, zal de habitattoets uiteindelijk voor&#13;
gaan, dus ook ten aanzien van bedrijven (uitbreiding, nieuwvestiging) die buiten de&#13;
500m- of 1500m-zone liggen. Dit wordt in feite niet anders indien de gewijzigde&#13;
Natuurbeschermingswet 1998 in werking is getreden.&#13;
Terugkomend op de gestelde cruciale vraag kan de beantwoording ervan worden opgesplitst&#13;
in twee delen: enerzijds de potentiële negatieve relatie wordt veroorzaakt&#13;
door het bestaande gebruik en anderzijds deze relatie kan veroorzaakt worden door&#13;
een uitbreiding, intensivering of gedeeltelijke verandering van functie van het agrarisch&#13;
bedrijf. Deze twee aspecten worden in de volgende paragrafen nader toegelicht.&#13;
Voor elk van deze twee aspecten wordt zowel ingegaan op de huidige situatie als op&#13;
de toekomstige situatie zoals die zal zijn na de inwerkingtreding van de gewijzigde&#13;
Natuurbeschermingswet 1998 en de vaststelling van de communautaire lijst van habitatrichtlijngebieden&#13;
(zie ook schema paragraaf 2.2).&#13;
3.2 Kan bestaand gebruik schadelijk zijn?&#13;
Tot dusverre is het algemene uitgangspunt voor bestaand gebruik geweest dat dit&#13;
voortgezet kan worden indien dit geen schadelijke gevolgen heeft voor de wezenlijke&#13;
kenmerken van het te beschermen gebied. Uit de recente uitspraak van het Europese&#13;
Hof van Jusitie24 valt een wat andere tendens af te leiden, namelijk dat voor de beoordeling&#13;
van activiteiten binnen het bestaande gebruik twee zaken bepalend zijn. Ten&#13;
eerste de vraag of deze activiteiten vallen onder het begrip ‘plan of project’. Bij de&#13;
definitie van ‘plan of project’ heeft het Hof nu aansluiting gezocht bij de definitie van&#13;
project uit Richtlijn 85/337/EEG,25 namelijk een plan of project omvat de uitvoering&#13;
van bouwwerken of totstandbrenging van andere installaties of werken en andere&#13;
ingrepen in natuurlijk milieu en landschap, inclusief de ingrepen voor de ontginning&#13;
van bodemschatten.26 Dit is een ruime interpretatie waarbij het er bovendien niet toe&#13;
doet of de betreffende activiteiten al vele jaren worden uitgeoefend en al dan niet&#13;
periodiek plaatsvinden.27 Ten tweede moet bekeken worden welke functie dit&#13;
bestaande gebruik heeft voor het betreffende vogel- of habitatrichtlijngebied. Indien&#13;
er géén verband is met of dit gebruik niet nodig is voor het beheer van het gebied, dan&#13;
vallen deze activiteiten onder het regime van artikel 6 lid 3. Hiervoor is dus hetzelfde&#13;
van toepassing als voor de uitbreiding van het bestaande gebruik of nieuw gebruik.&#13;
Dit wordt behandeld in paragraaf 3.3.&#13;
Houdt daarentegen het bestaande gebruik wel verband met of is dit nodig voor het&#13;
beheer van het gebied en valt dit niet onder ‘plan of project’ dan is artikel 6 lid 2 van&#13;
toepassing. Dat betekent dat dit gebruik voortgezet kan worden zolang dat niet leidt&#13;
tot mogelijke storende factoren met significant effect voor soorten en tot significante&#13;
verslechtering van de kwaliteit van de habitat (art. 6 lid 2 HR). De Europese Commissie&#13;
legt in haar handleiding28 uit dat enige mate van verstoring van soorten wel&#13;
mag, zolang het niet significant is, d.w.z. niet ernstig genoeg om verandering teweeg&#13;
te brengen in de gunstige staat van instandhouding van de soort, inclusief de natuurlijke&#13;
dynamiek van de soort. Dit wordt niet beperkt tot een daadwerkelijk effect, ook&#13;
de kans erop dient te worden beschouwd. Als indicatoren worden aangegeven de&#13;
intensiteit, de duur en de frequentie van de desbetreffende activiteit. Die activiteit is&#13;
als significant aan te merken als het natuurlijke verspreidingsgebied van de soort&#13;
daardoor kleiner wordt, de natuurlijke habitat in het gebied in omvang kleiner wordt&#13;
of de populatieomvang zodanig wordt dat deze niet meer levensvatbaar blijft op de&#13;
lange termijn. Bij de beoordeling hiervan is de relatie met andere habitats van de soort&#13;
buiten het richtlijngebied van belang. Uit Nederlandse jurisprudentie29 blijkt dat ook&#13;
factoren als de afstand tot het gebied, de planning wanneer een activiteit zal plaatsvinden&#13;
(bijvoorbeeld buiten het broedseizoen) en de omvang ervan een rol spelen.&#13;
Het mag duidelijk zijn dat ten behoeve van de agrarische bedrijfsvoering in en in de&#13;
nabijheid van een vogel- en habitatrichtlijngebied, in het licht van deze redenatie, het&#13;
zeer gewenst is dat per gebied wordt aangegeven hoe het bestaande agrarische gebruik&#13;
beoordeeld dient te worden.&#13;
Hier gaan we nu in op de vraag: wat is er van toepassing als het bestaande gebruik dat&#13;
valt onder artikel 6 lid 2 wel schadelijk kan zijn?&#13;
3.2.1 Huidige situatie: tot de inwerkingtreding van de gewijzigde&#13;
Natuurbeschermingswet 1998&#13;
Voor vogelrichtlijngebieden die zijn aangewezen als beschermd natuurmonument of&#13;
staatsnatuurmonument dient bij dit bestaande gebruik de Natuurbeschermingswet&#13;
richtlijnconform te worden toegepast.30 Dat wil zeggen dat de beoordeling van een&#13;
vergunningaanvraag voor een bepaalde bestaande activiteit ook betrekking dient te&#13;
hebben op de mogelijke verslechtering van de kwaliteit van de habitat of een verstoring&#13;
van de soorten waarvoor het gebied is aangewezen. Daarbij mag geen gewicht worden&#13;
toegekend aan bedrijfseconomische belangen en aan het feit dat het om bestaand&#13;
gebruik gaat. 31&#13;
Voor de overige vogelrichtlijngebieden is de rechtstreekse werking van artikel 6 lid 2&#13;
Habitatrichtlijn van toepassing. Alle overheidsorganen zijn verplicht dit toe te passen,&#13;
32 particulieren echter niet, zij worden geacht alleen de Nederlandse regelgeving&#13;
na te leven.33 In de praktijk betekent dit dat voor gemeenten de verplichting geldt om&#13;
juist in bestemmingsplannen beschermings- en instandhoudingsregelingen ten behoeve&#13;
van een vogelrichtlijngebied in overeenstemming met het gemeenschapsrecht op te&#13;
nemen.34 Het eigen beheer van gronden door de eigenaar / gebruiker kan daardoor&#13;
aan banden worden gelegd. Bepaalde activiteiten die deel uit maken van het bestaande&#13;
gebruik, maar die schadelijk kunnen zijn voor het aangewezen gebied kunnen worden&#13;
ingeperkt of zelfs verboden. Op basis van dit soort vigerende bepalingen kunnen&#13;
gemeenten dan handhavend gaan optreden.&#13;
Daarnaast dient het desbetreffende bestuursorgaan bij een vergunningaanvraag die&#13;
betrekking heeft op dit bestaande gebruik, binnen het afwegingskader onderzoek te&#13;
verrichten naar de mogelijkheid van storende factoren voor soorten of verlies van&#13;
kwaliteit van habitat. Op basis van dit onderzoek kunnen zij vervolgens al dan niet de&#13;
vergunning verlenen. Onvoldoende onderbouwing leidt in beroepszaken in de regel&#13;
tot vernietiging van het besluit.35&#13;
Ten behoeve van controle en handhaving ter bescherming van deze gebieden&#13;
beschikken de overheidsorganen, juist vanwege het ontbreken van implementatie,&#13;
niet over andere instrumenten dan die zij al hadden. Het gaat dan bijvoorbeeld om&#13;
vigerende beschermende bepalingen in een bestemmingsplan of het toepassen van&#13;
bestuursdwang door de minister van LNV in het geval dat het om een beschermd of&#13;
staatsnatuurmonument gaat.&#13;
Voor habitatrichtlijngebieden ligt de situatie anders tot het moment van vaststelling&#13;
van de communautaire lijst (zie paragraaf 2.1 en schema in paragraaf 2.2). De bepalingen&#13;
uit artikel 6 HR zijn hier nog niet van toepassing. Bij het nemen van besluiten ten&#13;
aanzien van bestaand gebruik dient het overheidsorgaan te onderzoeken of dit&#13;
gebruik de uiteindelijke aanwijzing van het habitatrichtlijngebied ernstig in gevaar&#13;
brengt. Ook dit dient onderbouwd te worden. Voor de mogelijkheden van controle&#13;
en handhaving geldt hetzelfde als voor de vogelrichtlijngebieden. Na de vaststelling&#13;
van de communautaire lijst geldt ook voor habitatrichtlijngebieden de situatie zoals&#13;
die hierboven voor de vogelrichtlijngebieden is beschreven.&#13;
3.2.2 Toekomstige situatie: na inwerkingtreding van de gewijzigde&#13;
Natuurbeschermingswet 1998&#13;
De aanwijzing tot vogelrichtlijngebied of habitatrichtlijngebied volgens de Natuurbeschermingswet&#13;
1998 brengt met zich mee dat alle schadelijke handelingen verboden&#13;
zijn, tenzij men over een Natuurbeschermingswetvergunning beschikt en men niet in&#13;
strijd met eventueel gestelde voorschriften handelt (art. 19d). Handelingen die in het&#13;
beheersplan zijn opgenomen zijn van deze vergunningplicht vrijgesteld. Indien de&#13;
gronden van het agrarisch bedrijf binnen het gebied zijn gelegen is de agrarische&#13;
ondernemer er dus bij gebaat dat hij zijn belangen (zijn gewenste activiteiten) in relatie&#13;
tot het beheer, kan inbrengen bij de totstandkoming van dit beheersplan. Overleg&#13;
met eigenaar, gebruiker en andere belanghebbenden en het kunnen inbrengen van&#13;
zienswijze e.d.36 is dan ook geregeld in artikel 19a. Het beheersplan zal echter geen&#13;
limitatieve lijst geven van verboden of juist toegestane handelingen.&#13;
Ten aanzien van de handhaving van de vergunningen zijn gedeputeerde staten, op&#13;
basis van artikel 122 Provinciewet, bevoegd bestuursdwang overeenkomstig de afdeling&#13;
5.3 van de Algemene wet bestuursrecht toe te passen. In gebieden waarvoor is&#13;
bepaald dat de minister van LNV het bevoegd gezag is voor de vergunningverlening,&#13;
kan de minister van LNV bestuursdwang toepassen (art. 57 Nbwet 1998). Overtreding&#13;
van het verbod uit artikel 19d is een economisch delict (WED).&#13;
Een ander rechtsgevolg van de aanwijzing van een vogelrichtlijn- of habitatrichtlijngebied&#13;
waarmee een agrarisch ondernemer in de bestaande situatie geconfronteerd kan&#13;
worden is de in artikel 21 geformuleerde gedoogplicht. In ernstige gevallen kunnen&#13;
gedeputeerde staten, op hun kosten, in een vogel- of habitatrichtlijngebied maatregelen&#13;
treffen indien er sprake is van kwaliteitsverslechtering van habitat of significante verstoring&#13;
van soorten. Gedeputeerde staten dienen minstens vier weken voorafgaand aan&#13;
het treffen van maatregelen de eigenaar en de gebruiker hiervan op de hoogte te stellen&#13;
tenzij de situatie dermate urgent is dat eerder ingrijpen nodig is. Het is niet de bedoeling&#13;
van deze gegeven termijn dat eigenaar of gebruiker alsnog zelf deze maatregelen&#13;
zal gaan uitvoeren. Het verplicht opleggen aan eigenaar of gebruiker van het uitvoeren&#13;
van bepaalde werkzaamheden is niet mogelijk. Gedeputeerde staten zijn hierin dus de&#13;
actieve partij, de eigenaar en de gebruiker zijn verplicht deze maatregelen te gedogen.&#13;
Deze gedoogplicht kan niet worden vergeleken met bestuursdwang die kan worden&#13;
toegepast in specifieke situaties waarbij in strijd met deze wet wordt gehandeld.&#13;
De wettekst geeft aan dat het hier alleen gaat om het treffen van maatregelen binnen&#13;
het aangewezen gebied. Alleen eigenaren / gebruikers van gronden gelegen binnen&#13;
een aangewezen gebied kunnen dus met de gedoogplicht geconfronteerd worden. De&#13;
Europese Commissie geeft echter aan37 dat Lidstaten ten behoeve van de instandhouding&#13;
ook buiten het gebied passende maatregelen dienen te treffen. Op deze manier&#13;
ontbreekt er in de Natuurbeschermingswet 1998 een mogelijkheid om noodzakelijk&#13;
beheer buiten een gebied te garanderen. De vraag is of de Commissie hiermee&#13;
akkoord zal gaan.&#13;
3.3 Kan de uitbreiding of functieverandering van het agrarisch bedrijf schadelijk&#13;
zijn?&#13;
Is er sprake van uitbreiding, intensivering van of gedeeltelijke functieverandering binnen&#13;
het agrarisch bedrijf, dan valt dit al snel38 onder ‘een plan of project dat niet direct&#13;
verband houdt met of nodig is voor het beheer van het gebied, maar afzonderlijk of in&#13;
combinatie met andere plannen of projecten significante gevolgen kan hebben voor&#13;
zo’n gebied’ (art. 6 lid 3 HR).39 In paragraaf 3.2 is al aangegeven dat het hier ook om&#13;
activiteiten binnen het bestaande gebruik kan gaan als deze geen betrekking hebben&#13;
op of nodig zijn voor het beheer van het gebied.&#13;
Zowel uit de EC handleiding40 als uit de recente uitspraak van het Europese Hof&#13;
blijkt dat voor de beoordeling of er sprake kan zijn van significante gevolgen, de&#13;
instandhoudingsdoelstellingen voor het gebied een grote rol spelen.41 Gevolgen van&#13;
een plan of project kunnen verminderd of zelfs weggenomen worden door verzachtende&#13;
(mitigerende) maatregelen waardoor de gevolgen niet meer als significant&#13;
beoordeeld kunnen worden.&#13;
In Nederlandse jurisprudentie komen criteria voor deze beoordeling aan bod zoals&#13;
de omvang, de aard en de duur van het project of plan, de afstand ervan tot het&#13;
gebied, of dat het gebied verkleind wordt door het plan of project en of er sprake is&#13;
van een mogelijk cumulatief effect op het gebied door andere plannen of projecten.&#13;
Bij de beoordeling kan ook relevant zijn of er sprake is van een bufferzone of een&#13;
natuurlijke barrière tussen plan en gebied, of er mitigerende maatregelen in het plan&#13;
zijn opgenomen en of er beschermende voorzorgsmaatregelen bij de uitvoering genomen&#13;
kunnen worden.42&#13;
3.3.1 Huidige situatie: tot de inwerkingtreding van de gewijzigde&#13;
Natuurbeschermingswet 1998&#13;
Omdat de Natuurbeschermingswet 1998 nog niet in werking is getreden, geldt voor&#13;
vogelrichtlijngebieden dat de bepalingen uit de Habitatrichtlijn rechtstreeks doorwerken.&#13;
Het betreft hier de rechtstreekse werking van artikel 6 lid 3 en 4 HR. Dit geldt&#13;
ook voor beschermde en staatsnatuurmonumenten omdat deze bepalingen te complex&#13;
zijn om richtlijnconform via de Natuurbeschermingswet te worden toegepast.&#13;
Dit betekent in de praktijk dat bij elke vergunningaanvraag (milieuvergunning of&#13;
bouwvergunning etc.) of bij een planvaststelling het desbetreffende bestuursorgaan&#13;
dient na te gaan welke effecten de voorgenomen handeling op het gebied kan hebben.&#13;
Indien, wetenschappelijk voldoende onderbouwd en beargumenteerd, kan worden&#13;
uitgesloten dat het plan of project geen significante gevolgen voor het gebied heeft,&#13;
dan kunnen de verdere bepalingen van artikel 6 lid 3 en 4 HR achterwege worden&#13;
gelaten bij de beoordeling van de vergunning.&#13;
Kunnen significante gevolgen voor het gebied niet worden uitgesloten, dan dient&#13;
er een passende beoordeling te worden gemaakt. In principe gaat het daarbij om een&#13;
inventarisatie43 van de consequenties voor het gebied van het plan of project, in&#13;
combinatie met eventuele andere plannen of projecten, bezien vanuit de instandhou-&#13;
dingsdoelstelling. Het kan daarbij voordelen bieden om in deze fase verzachtende&#13;
maatregelen in het plan op te nemen. Deze kunnen positief van invloed zijn op de uiteindelijke&#13;
conclusie of het plan / project significante gevolgen zal hebben.44 Dat geldt&#13;
echter niet voor compenserende maatregelen.45&#13;
De aanvrager dient voor deze passende beoordeling informatie te verschaffen over&#13;
de voorgenomen activiteit en de eventuele verzachtende maatregelen voor zover hij&#13;
dat redelijkerwijs kan doen. Het desbetreffende bestuursorgaan heeft daarentegen,&#13;
conform de vereisten van artikel 3:2 Awb, een onderzoeksplicht alvorens een besluit&#13;
te kunnen nemen.&#13;
De uiteindelijke resultaten van de beoordeling dienen als basis voor het te nemen&#13;
besluit. Het bevoegd orgaan kan dan alleen positief besluiten indien het daardoor de&#13;
zekerheid heeft verkregen dat die activiteiten van het agrarisch bedrijf de natuurlijke&#13;
kenmerken van het gebied niet zullen aantasten. Er mag wetenschappelijk gezien,&#13;
redelijkerwijs geen twijfel bestaan dat er geen schadelijke gevolgen zullen zijn.46 En,&#13;
zoals eerder gesteld, als de beoordeling negatief is, dan bestaat er alleen een afwijkingsmogelijkheid&#13;
van het voorzorgprincipe als er, en alleen in deze volgorde, geen&#13;
alternatieven zijn, als de uitvoering noodzakelijk is vanwege dwingende redenen van&#13;
groot openbaar belang en, als laatste, er sprake is van voldoende compensatie (art. 6&#13;
lid 4).47 Voor een individueel agrarisch bedrijf is meteen duidelijk waar dan de schoen&#13;
wringt: er is geen sprake van een dwingende reden van groot openbaar belang, dus&#13;
deze afwijkingsbepalingen zullen dan niet van toepassing zijn.&#13;
Bij elke vergunningaanvraag van een agrarisvh bedrijf, gelegen in of in de nabijheid&#13;
van een habitatrichtlijngebied, is de situatie nu nog anders. Vanwege de andere status&#13;
totdat de communautaire lijst is vastgesteld, is alleen nog de gemeenschapstrouw van&#13;
toepassing (zie paragraaf 2.1 en schema in paragraaf 2.2) en dient onderzocht te worden&#13;
of de voorgenomen activiteiten van het agrarisch bedrijf de uiteindelijke aanwijzing&#13;
van het habitatrichtlijngebied ernstig in gevaar brengen. Na de vaststelling van de lijst&#13;
is ook bij deze gebieden sprake van rechtstreekse werking van artikel 6 lid en 4 HR.&#13;
3.3.2 Toekomstige situatie: na de inwerkingtreding van de gewijzigde&#13;
Natuurbeschermingswet 1998&#13;
Door de inwerkingtreding van de Natuurbeschermingswet 1998 zal de toepassing van&#13;
artikel 6 lid 3 en 4 gaan verlopen via de Natuurbeschermingswetvergunning. Dit heeft&#13;
als gevolg dat naast de andere benodigde vergunningen er ook een Natuurbeschermingswetvergunning&#13;
aangevraagd zal moeten worden. Dat wijkt af van de huidige&#13;
praktijk zoals beschreven in paragraaf 3.3.1. Aanvragen die nog zijn ingediend voor&#13;
de inwerkingtreding van de wet zullen nog onder het regime van de rechtstreekse&#13;
werking afgehandeld worden.&#13;
Ook onder de nieuwe wet moet er voor (nieuwe) projecten of andere handelingen,&#13;
48 activiteiten etc. die geen direct verband houden met het beheer van het gebied&#13;
maar die mogelijk in combinatie met andere plannen of projecten significante gevolgen&#13;
kunnen hebben, een passende beoordeling gemaakt worden (art. 19f). Hierbij is&#13;
expliciet vermeld dat de initiatiefnemer dit moet doen. Toch blijven ook hier de bepalingen&#13;
van artikel 3:2 Awb van toepassing. Inhoudelijk is er voor de passende beoordeling&#13;
geen verschil en kan daarvoor verwezen worden naar paragraaf 3.3.1.&#13;
Gedeputeerde staten kunnen alleen de vergunning verlenen als zij zich op basis&#13;
van die passende beoordeling ervan hebben verzekerd dat de natuurlijke kenmerken&#13;
van het gebied niet worden aangetast (het voorzorgprincipe). Ook hier geldt dat bij&#13;
een negatieve beoordeling de afwijkingsmogelijkheid ten behoeve van een individueel&#13;
agrarisch bedrijf, vanwege het ontbreken van een dwingende reden van groot openbaar&#13;
belang, niet van toepassing zal zijn (art. 19g lid 2 e.v.).&#13;
3.4 Rechtsbescherming&#13;
In de huidige situatie is voor elk besluit waarbinnen de toepassing van de rechtstreekse&#13;
werking van artikel 6 HR heeft plaatsgevonden, rechtsbescherming mogelijk zoals&#13;
dat geregeld is in de desbetreffende regelgeving. Veelal zal dat dan verlopen via de&#13;
bepalingen van de Awb.&#13;
Na de inwerkingtreding van de Natuurbeschermingswet 1998 kan een belanghebbende&#13;
tegen elk besluit op grond van de Natuurbeschermingswet 1998 beroep instellen&#13;
bij de Afdeling bestuursrechtspraak van de Raad van State (art. 39 lid 1). Dit is&#13;
dus onder meer van toepassing zowel op het (voorlopig) aanwijzingsbesluit tot vogelof&#13;
habitatrichtlijngebied, als op de intrekking van een aanwijzing als op het al dan&#13;
niet verlenen van een vergunning met eventuele voorschriften.&#13;
Waar voorheen de Natuurbeschermingswet, in afwijking van het algemeen bestuursrecht,&#13;
voorzag in een schorsende werking op elk besluit als gevolg van het instellen&#13;
van beroep, wordt dit nu in de gewijzigde Natuurbeschermingswet 1998 voor vogelen&#13;
habitatrichtlijngebieden achterwege gelaten (art. 39 lid 2). Door middel van een&#13;
voorlopige voorzieningsprocedure kan schorsende werking alsnog worden aangevraagd.&#13;
3.5 Schadevergoeding49&#13;
Tot de inwerkingtreding van de Natuurbeschermingswet 1998 vloeien de mogelijkheden&#13;
van schadevergoeding voor schade als gevolg van een gebiedsaanwijzing of het&#13;
al dan niet verlenen van een vergunning voort uit de regelgeving op basis waarvan het&#13;
besluit is genomen of de vergunning is verleend.&#13;
De Natuurbeschermingswet 1998 kent voor schade als gevolg van de toepassing&#13;
van bepaalde bepalingen voor vogel- en habitatrichtlijngebieden een eigen schadever-&#13;
goedingsregeling (art. 31). Lijdt een belanghebbende schade die redelijkerwijze niet&#13;
tot zijn laste behoort of die niet vergoed kan worden door middel van verwerving,&#13;
onteigening of op andere wijzen, dan kan het orgaan dat het besluit genomen heeft&#13;
deze belanghebbende op zijn verzoek een schadevergoeding toekennen (art. 31, lid 1).&#13;
Binnen dertien weken na het indienen van het verzoek geeft het orgaan een beschikking&#13;
(art. 38). Deze termijn ligt anders indien het orgaan omtrent het verzoek advies&#13;
wil inwinnen bij de schadebeoordelingsadviescommissie die door deze wet wordt&#13;
geïntroduceerd (art. 31, lid 2). Deze schadebeoordelingscommissie wordt ingesteld&#13;
door het betreffende orgaan en bestaat uit één of meer leden (art. 32). De kosten van&#13;
een dergelijke commissie komen niet voor rekening van de verzoeker (art. 37). Deze&#13;
commissie stelt de verzoeker in de gelegenheid zijn verzoek om schadevergoeding toe&#13;
te lichten en kan vertegenwoordigers van het betreffende orgaan oproepen om inlichtingen&#13;
te verstrekken. Bovendien kan de commissie de situatie in het veld gaan bekijken&#13;
(art. 34). Binnen dertien weken na het indienen van het verzoek om schadevergoeding&#13;
brengt de commissie advies uit aan het orgaan en stuurt dit ook de verzoeker&#13;
toe (art. 35). De verzoeker kan zijn reactie op het advies bij het orgaan kenbaar&#13;
maken (art. 36). Binnen negen weken na ontvangst van het advies van de commissie&#13;
geeft het orgaan haar beschikking (art. 38).&#13;
4 Korte slotbeschouwing&#13;
In dit artikel is geprobeerd wat concreter in te gaan op de consequenties voor de&#13;
agrarisch ondernemer indien zijn bedrijf in of in de nabijheid van een vogel- of habitatrichtlijngebied&#13;
ligt. Toch blijft het, naast een beschrijving van de juridische context,&#13;
vooral bij het geven van een aanzet voor een complexe invuloefening omdat de situaties&#13;
per gebied en per agrarisch bedrijf enorm kunnen verschillen. Maar uitgaande&#13;
van een gebied met de daarin aanwezige te beschermen waarden kan het concreet&#13;
benoemen van alle gegeven punten in paragraaf 3 voor een individueel agrarisch&#13;
bedrijf meer duidelijkheid gaan geven.&#13;
Duidelijk is wel dat de problematiek van de vogel- en habitatrichtlijngebieden&#13;
voor de individuele agrarisch ondernemer een complexe materie in tweevoud is. Als&#13;
eerste is daar de procedurele kant. De eigenaar / gebruiker, die wellicht de afgelopen&#13;
jaren langzaamaan gewend is geraakt aan het feit dat hij bij menig besluit met de&#13;
Vogel- en Habitatrichtlijn geconfronteerd kon worden, krijgt bij de inwerkingtreding&#13;
van de Natuurbeschermingswet 1998 weer met een ander systeem te maken. Dezelfde&#13;
besluiten / vergunningen blijven nodig, maar een aparte Natuurbeschermingswetvergunning&#13;
wordt daaraan toegevoegd, zonder enige formele afstemmingsconstructie&#13;
met andere vergunningen. Gelukkig voorziet de Natuurbeschermingswet 1998 wel in&#13;
een mogelijkheid van coördinatie van al die vergunningen (art.19ka). Door die centralisering&#13;
naar één Natuurbeschermingswetvergunning hoeft de agrarisch ondernemer&#13;
nog maar bij één loket te zijn.&#13;
Dat brengt ons bij het tweede aspect van de complexiteit: de inhoudelijke kant.&#13;
Van een agrarisch ondernemer wordt, met name bij verandering en nieuw gebruik,&#13;
nogal wat inzicht in de materie – lees: inhuren van deskundigheid – verwacht om een&#13;
beoordeling op schadelijkheid van zijn activiteiten te kunnen onderbouwen. Wat&#13;
daarbij in redelijkheid van een individuele agrariër verlangt mag worden zal uit jurisprudentie&#13;
nader moeten gaan blijken. Maar als het goed is kunnen gedeputeerde sta-&#13;
ten, door het opzetten van een goede documentatie van allerhande onderzoek e.d. en&#13;
het opstellen van een beheersplan per gebied, veel informatie gaan verschaffen over&#13;
wat er allemaal wel en wat er beslist niet meer mogelijk is. Dat verschaft de ondernemer&#13;
in de toekomst hopelijk meer duidelijkheid want op dit moment wijst de praktijk&#13;
uit dat er binnen deze invuloefening op perceelsniveau inhoudelijk nog veel blanco’s&#13;
zijn.&#13;
</content><legacyfootnotes>* Ir. V.W.M.M. Ampt-Riksen is vaste medewerker van dit tijdschrift.&#13;
1. HvJEG 7 september 2004, C-127/02, begrippen ‘plan’ of ‘project’, beoordeling van gevolgen van&#13;
bepaalde plannen of projecten voor beschermd gebied.&#13;
2. Vogel- en Habitatrichtlijn kennen naast gebiedsbescherming ook soortenbescherming. In dit artikel wordt&#13;
alleen ingegaan op de gebiedbescherming, voor soortenbescherming wordt verwezen naar het themanummer&#13;
van Agrarisch recht over de Flora- en Faunawet, december 2001.&#13;
3. Beide richtlijnen gebruiken het begrip speciale beschermingszone. In Nederland worden de begrippen&#13;
vogelrichtlijngebied en habitatrichtlijngebied gebruikt, in dit artikel wordt hier verder op aangesloten.&#13;
4. De aanwijzing per gebied is geschied op basis van art. 27 Natuurbeschermingswet 1998.&#13;
5. Zie noot 3.&#13;
6. ABRvS 11 juni 2001, nr. 200004042/1: Verhouding aanwijzing habitatrichtlijngebieden en EU-gemeenschapstrouw.&#13;
7. O.a. ABRvS 31 maart 2000, nr. E01.97.0178: Bestemmingsplan militair gebruik natuurgebied Texel.&#13;
8. Het gaat hier om de Natuurbeschermingswet die in 1968 in werking is getreden en niet om de Natuurbeschermingswet&#13;
1998. De laatste is nog maar ten dele in werking getreden, zie ook noot 9.&#13;
9. Wel in werking zijn getreden de onderdelen over het natuurplanbureau, het natuurbeleidsplan en de&#13;
aanwijzing van gebieden i.v.m. internationale verplichtingen.&#13;
10. Indien er niet aan de implementatieverplichting is voldaan dient de mogelijkheid te worden bezien of de&#13;
bestaande regelgeving van een Lidstaat door middel van een richtlijnconforme interpretatie toch kan&#13;
worden toegepast. Het gaat er dan om dat een wet of regeling wordt toegepast in het licht van het doel&#13;
van de richtlijn en het beoogde resultaat daarvan. Kan dit niet dan komt daarna, onder bepaalde voorwaarden,&#13;
de rechtstreekse werking van een richtlijn aan de orde.&#13;
11. Bijv. Pres. Rb. Leeuwarden 25 oktober 2000, nrs. 2000/ 1037 WRO 19, 1000/1050 WRO 19, 2000/1071&#13;
t/m 1073 WRO 19, 2000/1075 WRO 19: Bouwvergunning Kameleonpaviljoen Terherne; ook ABRvS&#13;
12 maart 2003, nr. 200204044/1: Milieuvergunning vleeskuikenhouderij in de omgeving van SBZ Oostvaardersplassen.&#13;
12. ABRvS 27 maart 2002, 200000690/1 en 200101670/1: prejudiciële vragen over art. 6 HR, Kokkelvisserij;&#13;
HvJ EG 7 september 2004, C-127/02, begrippen ‘plan’ of ‘project’, beoordeling van gevolgen van&#13;
bepaalde plannen of projecten voor beschermd gebied.&#13;
13. Kamerstukken I 2003-2004, 28 171, A, Wijziging van de Natuurbeschermingswet 1998 in verband met&#13;
Europeesrechtelijke verplichtingen.&#13;
14. Nbwet 1998*: hier wordt bedoeld de Natuurbeschermingswet 1998 die gewijzigd is teneinde aan de&#13;
implementatieverplichting te voldoen.&#13;
15. Er wordt hier alleen ingegaan op de wijziging t.b.v. Vogel- en Habitatrichtlijn. Voor een uitgebreide&#13;
beschrijving van de Natuurbeschermingswet 1998 wordt verwezen naar V.W.M.M. Ampt-Riksen,&#13;
‘Natuurbeschermingswet 1999?’, Agr.r. 1999 p. 2-18.&#13;
16. Wijziging van de Natuurbeschermingswet i.v.m. Europeesrechtelijke verplichtingen, Kamerstukken II&#13;
2001-2002, 28 171, nr. 5, MvT, paragraaf 4.2.3.2.&#13;
17. HvJ EG 7 september 2004, C-127/02, begrippen ‘plan’ of ‘project’, beoordeling van gevolgen van&#13;
bepaalde plannen of projecten voor beschermd gebied, r.o. 34 t/m 38.&#13;
18. De bepalingen uit het oorspronkelijke wetsvoorstel (Kamerstukken II 2001-2002, 28 171, nrs. 1-2),&#13;
waarbij de beschermingsbepalingen binnen allerhande sectorale besluiten moesten worden toegepast,&#13;
zijn in 2004 tijdens de Tweede Kamerbehandeling door amendering gewijzigd in een eigenstandig&#13;
Natuurbeschermingswet-vergunningstelsel zoals hier beschreven.&#13;
19. Onder schadelijk wordt verstaan: verstorend voor een soort in het gebied of leidend tot kwaliteitsverslechtering&#13;
van de habitat in het gebied (conform art. 6 lid 2 HR).&#13;
20. Europese Commissie, Beheer van ‘Natura 2000’-gebieden, De bepalingen van artikel 6 van de habitatrichtlijn&#13;
(Richtlijn 92/43/EEG), 2000.&#13;
21. Europese Commissie, Beheer van ‘Natura 2000’-gebieden, De bepalingen van artikel 6 van de habitatrichtlijn&#13;
(Richtlijn 92/43/EEG), 2000, p. 24 en p. 30.&#13;
22. Kamerstukken II 2003-2004, 28 171, nr. 50, Wijziging van de Natuurbeschermingswet 1998 in verband&#13;
met Europese verplichtingen; brief van de minister van LNV van 12 december 2003 is daar speciaal aan&#13;
gewijd.&#13;
23. Kamerstukken II 2003-2004, 24 445, nr. 65, Mest- en ammoniakbeleid.&#13;
24. HvJ EG 7 september 2004, C-127/02, begrippen ‘plan’ of ‘project’, beoordeling van gevolgen van&#13;
bepaalde plannen of projecten voor beschermd gebied.&#13;
25. Richtlijn 85/337/EEG van de Raad van 27 juni 1985 betreffende de milieueffectbeoordeling van bepaalde&#13;
openbare en particuliere projecten, PbEG L 175.&#13;
26. Zie noot 24, r.o. 24 t/m 27.&#13;
27. Zie noot 24, r.o. 28, 29.&#13;
28. Europese Commissie, Beheer van ‘Natura 2000’-gebieden, De bepalingen van artikel 6 van de habitatrichtlijn&#13;
(Richtlijn 92/43/EEG), 2000, p. 24 en p. 30.&#13;
29. Bijvoorbeeld ABRvS 13 februari 2003, nr. 200205357/1, Wet op de waterkering vastgesteld het dijkversterkingsplan&#13;
“Oostvaardersdijk-Noord” in de gemeenten Almere en Lelystad; ABRvS 12 maart 2003,&#13;
nr. 200204044/1: Milieuvergunning vleeskuikenhouderij in de omgeving van vogelrichtlijngebied Oostvaardersplassen.&#13;
30. ABRvS 23 oktober 2002, nr. 200104498/1: Verhouding vergunningverlening art. 12 Natuurbeschermingswet&#13;
en implementatie art. 6 lid 2 HR bij het staatsnatuurmonument Ventjagersplaat ten noorden&#13;
van de Hellegatsdam, r.o. 2.7.&#13;
31. ABRvS 23 oktober 2002, nr. 200104498/1 (noot 30), r.o. 2.9.&#13;
32. HvJ EG 103/88, Jur. 1989, 1839.&#13;
33. Zie noot Ch.W. Backes bij HvJ EG 16 september 1999, C-435/97.&#13;
34. ABRvS 27 augustus 2003, nr. 200103396/1 en 200105173/1.Goedkeuringsbesluit bestemmingsplan&#13;
buitengebied, gemeente Maartensdijk (heden de gemeente de Bilt), Oostelijke vechtplassen, inpassen&#13;
van passende maatregelen en voorzien in beschermings- en instandhoudingsregeling als implementatie&#13;
van art 6 lid 2 HR.&#13;
35. ABRvS 20 februari 2002, nr. 200100018/1 (JM 04/2002): Texel, revisievergunning voor een veehouderij&#13;
en akkerbouwbedrijf, geen onderzoek naar significante effecten voor de soorten veroorzaakt door&#13;
storende factoren.&#13;
36. De voorbereidingsprocedure Afd. 3.4 Awb is van toepassing.&#13;
37. Europese Commissie, Beheer van ‘Natura 2000’-gebieden, De bepalingen van artikel 6 van de habitatrichtlijn&#13;
(Richtlijn 92/43/EEG), 2000, p. 24 en 26: “Passende maatregelen zijn gericht op het voorkómen&#13;
van verslechtering en verstoring, kunnen verder reiken dan gewone beheersmaatregelen om de instandhouding&#13;
te garanderen. Dit dienen alle maatregelen te zijn die redelijkerwijs van een Lidstaat mogen&#13;
worden verwacht binnen en buiten het gebied. (…) Enige afbakening hierin is dat deze maatregelen ten&#13;
dienste zijn voor de gunstige staat van instandhouding van de habitats of soorten waarvoor het gebied is&#13;
aangewezen. Daarbij geldt dat hier rekening gehouden mag worden met de vereisten op economisch,&#13;
sociaal, cultureel gebied en met de regionale en lokale bijzonderheden.”&#13;
38. In het licht van de ruime definitie van ‘plan of project’, zie paragraaf 3.2.&#13;
39. Rb. Zwolle 28 juli 2000, nrs. Awb 00/7006, 7007 en 7008 en Vz. ABRvS 13 oktober 2000, nr. 200004291/2,&#13;
bouwvergunning vleeskalverenstal en bouwvergunning agrarische bedrijfswoning Kamperveen.&#13;
40. Europese Commissie, Beheer van ‘Natura 2000’-gebieden, De bepalingen van artikel 6 van de habitatrichtlijn&#13;
(Richtlijn 92/43/EEG), 2000, p. 33 en 37.&#13;
41. HvJ EG 7 september 2004, C-127/02, begrippen ‘plan’ of ‘project’, beoordeling van gevolgen van&#13;
bepaalde plannen of projecten voor beschermd gebied, r.o. 46.&#13;
42. Bijvoorbeeld Vz. Rb. Leeuwarden 5 juli 2002, 02/341 WRO: Groote Wielen, WRO art. 19 lid 1 toepassen&#13;
met rechtstreekse werking art. 6 lid 3 en 4 HR; ABRvS 10 september 2003, nr. 200205743/1, Milieuvergunning&#13;
melkrundveehouderij Ambt-Hardenberg.&#13;
43. Rb. Leeuwarden 31 december 2003, 02/1246: Groote Wielen, WRO art. 19 lid 1 toepassen met rechtstreekse&#13;
werking art. 6 lid 3 en 4 HR : “er dient ten minste op wetenschappelijk verantwoorde wijze&#13;
inzichtelijk te worden gemaakt welke de mogelijke effecten zijn van dat project – eventueel in samenhang&#13;
met andere projecten – op de soorten waarvoor een gebied zich met name kwalificeert als vogelrichtlijngebied”;&#13;
HvJ EG 7 september 2004, C-127/02, begrippen ‘plan’ of ‘project’, beoordeling van&#13;
gevolgen van bepaalde plannen of projecten voor beschermd gebied, r.o. 61.&#13;
44. Europese Commissie, Beheer van ‘Natura 2000’-gebieden, De bepalingen van artikel 6 van de habitatrichtlijn&#13;
(Richtlijn 92/43/EEG), 2000, p. 36 en 37.&#13;
45. Vz. Rb. Leeuwarden 5 juli 2002, 02/341 WRO: Groote Wielen, WRO art. 19 lid 1 toepassen met rechtstreekse&#13;
werking art. 6 lid 3 en 4 HR: passende beoordeling, significante effecten, leemten in kennis,&#13;
alternatieven, compenserende maatregelen, groot openbaar belang.&#13;
46. Zie noot 41, r.o. 58, 59, 61, 69.&#13;
47. ABRvS 3 september 2003, 200206764/1, Milieuvergunning voor het oprichten en in werking hebben van&#13;
een grond- en reststoffenbank, gemeente Valkenswaard.&#13;
48. De Natuurbeschermingswet 1998 laat het begrip ‘plan’ hier achterwege omdat hiervoor een aparte regeling&#13;
is opgenomen, zie paragraaf 2.3.&#13;
49. Deze paragraaf is grotendeels ontleend aan V.W.M.M. Ampt-Riksen, ‘Natuurbeschermingswet 1999?’,&#13;
Agr.r. 1999 p. 2-18.</legacyfootnotes><footnotes><footnote/></footnotes><auteurs>Ir. V.W.M.M. Ampt-Riksen</auteurs><published>2004-10-01 00:00:00</published><modified>2004-10-01 00:00:00</modified><editiondate>2004-10-01</editiondate><htmlpath>https://denhollander.info/artikel/3668</htmlpath></article>
</articles></edition>