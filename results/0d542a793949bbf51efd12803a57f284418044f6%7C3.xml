<edition><articles><article><jaar>2005</jaar><naam>Tijdschrift voor Agrarisch Recht</naam><uitgave>5</uitgave><aflevering>5</aflevering><searchword>TvAR 5/2005</searchword><id>4260</id><udhid>UDH:TvAR/4260</udhid><titel>De Publiekrechtelijke Bedrijfsorganisatie (PBO) in de tijd geplaatst; een analytische beschouwing t.b.v. de jaarvergadering van de Vereniging Agrarisch Recht op 20 mei 2005</titel><searchwords><searchword>TvAR 5/2005</searchword><searchword>UDH:TvAR/4260</searchword></searchwords><attachments><attachment><name>2005_nr 5_Artikel_Kleijwegt.pdf</name><extention>pdf</extention><url>https://denhollander.info/download/4218/ci</url></attachment></attachments><inleiding>1 Inleiding&#13;
Met dit preadvies is niet beoogd een wetenschappelijk doorwrocht stuk te presenteren,&#13;
wat ook uitdrukkelijk niet is gevraagd. Wellicht dat dit preadvies voor deze themadag&#13;
– zbo en PBO – meer een analytische beschouwing is over de PBO. Hoe dan ook,&#13;
hopelijk biedt het evenwel genoeg voer ten behoeve van de algemene discussie.&#13;
De ervaring leert dat de Publiekrechtelijke Bedrijfsorganisatie (PBO) met zijn product-&#13;
en bedrijfschappen bij de gemiddelde Nederlander nog steeds een onbekend&#13;
fenomeen is. Vandaar dat voor een goed begrip eerst een ruime uitleg wordt gegeven&#13;
van dit stelsel. Vervolgens wordt ingegaan op de meer recente historische politieke&#13;
ontwikkelingen waaraan de PBO bloot heeft gestaan, waarna het huidige en toekomstige&#13;
politieke vaarwater wordt belicht waarin de PBO is beland.&#13;
Daarna is het tijd om de functies die de schappen hebben, onder de loep te nemen.&#13;
De beschouwing wordt afgesloten met een enkele persoonlijke noot.&#13;
Aangezien de taakgebieden van de bedrijfschappen veelal niet binnen de agrarische sector&#13;
liggen, dan wel daar waar dat wel zo is steeds sprake is van een zekere overlap met&#13;
werkterreinen van productschappen, zal in deze beschouwing meer de nadruk liggen&#13;
op het fenomeen ‘productschap’, zonder daarbij de bedrijfschappen (en de SER) te vergeten.</inleiding><content>2 Uitleg over het stelsel PBO&#13;
2.1 Het stelsel PBO&#13;
Onder Publiekrechtelijke Bedrijfsorganisatie wordt verstaan het hele stelsel van&#13;
publiekrechtelijke bedrijfslichamen in de vorm van de product- en bedrijfschappen en&#13;
de Sociaal-Economische Raad (SER) als toporgaan van de PBO.&#13;
Een product- en bedrijfschap is een zelfstandig onderdeel van het gedecentraliseerde&#13;
openbaar bestuur met een nauw omschreven taak, ingesteld voor een sector van het&#13;
bedrijfsleven. Zij zijn – net als de waterschappen – namelijk een vorm van functioneel&#13;
bestuur. Zulks ter onderscheid van territoriale gedecentraliseerde algemene overheden&#13;
als onderdeel van het openbaar bestuur, te weten gemeenten en provincies.&#13;
Beide categorieën van openbare lichamen behoren evenwel tot het Nederlands&#13;
gedecentraliseerde openbaar bestuur en hebben beide een plaats in hoofdstuk 7 van de&#13;
Grondwet. De product- en bedrijfschappen zijn dan ook een grondwettelijke vorm&#13;
van functioneel bestuur.&#13;
Bij de Grondwetswijziging van 1938 werd door opname van artikel 134 de grondwettelijke&#13;
basis gelegd voor de instelling van deze publieke lichamen.&#13;
Artikel 134 van de Grondwet:&#13;
1. Bij of krachtens de wet kunnen openbare lichamen voor beroep en bedrijf en andere&#13;
openbare lichamen worden ingesteld en opgeheven.&#13;
2. De wet regelt de taken en de inrichting van deze openbare lichamen, de samenstelling en&#13;
bevoegdheid van hun besturen, alsmede de openbaarheid van hun vergaderingen. Bij of&#13;
krachtens de wet kan aan hun besturen verordenende bevoegdheid worden verleend.&#13;
3. De wet regelt het toezicht op deze besturen. Vernietiging van besluiten van deze besturen&#13;
kan alleen geschieden wegens strijd met het recht of het algemeen belang.&#13;
Terzijde zij opgemerkt dat als openbare lichamen van beroep genoemd kunnen worden:&#13;
de Nederlandse Orde van Advocaten, de Koninklijke Notariële Beroepsorganisatie&#13;
en de Koninklijke Beroepsorganisatie van Gerechtsdeurwaarders. Ook deze&#13;
categorie wordt wel PBO genoemd, doch in mijn exposé doel ik met het begrip PBO&#13;
uitdrukkelijk niet op de Publiekrechtelijke Beroepsorganisatie, maar beperk ik mij&#13;
logischerwijs tot de Publiekrechtelijke Bedrijfsorganisatie.&#13;
De wetgever heeft zich van de grondwettelijke opdracht gekweten door afkondiging&#13;
van de Wet op de bedrijfsorganisatie (Wbo)1 in 1950.&#13;
De Wbo vormt dan ook de wettelijke basis voor de PBO. In de Wbo wordt eerst de&#13;
SER ten tonele gevoerd, als economisch adviesorgaan voor de regering en toezichthoudend&#13;
orgaan van de PBO. Vervolgens komen de (hoofd)product- en (hoofd)-&#13;
bedrijfschappen aan bod, welke gezamenlijk in de Wbo als ‘bedrijfslichamen’ zijn aangeduid.&#13;
De essentie van het PBO-stelsel is dat het bedrijfslichaam een eigen verantwoordelijkheid&#13;
draagt voor het inrichten van de sector en het bevorderen van sociaal-economische&#13;
ontwikkelingen van ondernemingen en werkenden in het eigen veld, met&#13;
daarbij zowel het publieke (algemene) belang als het sectorbelang voor ogen.&#13;
Kenmerkend voor deze vorm van functioneel bestuur is dat er sprake is van&#13;
publiekrechtelijke zelfstandigheid en van een gemeenschapsgedachte. Met dit laatste&#13;
wordt bedoeld dat een openbaar lichaam geworteld is in een bepaalde gemeenschap&#13;
van personen en organisaties binnen de samenleving, welke invloed kan uitoefenen op&#13;
het te voeren beleid.&#13;
Essentieel voor bedrijfslichamen is het bindend karakter voor de hele bedrijfstak&#13;
waarvoor zij zijn ingesteld. Uit dien hoofde kunnen zij verordeningen vaststellen die&#13;
gelden voor de hele bedrijfstak en bovendien heffingen opleggen ter financiering van&#13;
de eigen apparaatkosten alsook voor de bekostiging van bijzondere activiteiten. Hierin&#13;
ligt ten principale het verschil met privaatrechtelijke organisaties die alleen vrijwillige&#13;
leden kennen. Louter het feit dat ondernemers werkzaam zijn in een bepaalde&#13;
bedrijfstak waarvoor een bedrijfslichaam is ingesteld, maakt dat zij deel uitmaken van&#13;
het bedrijfslichaam. Dit zien we ook bij andere vormen van gedecentraliseerd openbaar&#13;
bestuur. Zo is een inwoner van een gemeente onderworpen aan de gemeentelijke&#13;
verordeningen.&#13;
Overigens dient wel bedacht te worden, dat de bedrijfslichamen een gevarieerd geheel&#13;
vormen als afspiegeling van de verscheidenheid van het bedrijfsleven. De totstandkoming&#13;
en het voortbestaan van bedrijfslichamen berusten (dan ook) primair op de&#13;
overeenstemming tussen een representatieve meerderheid van ondernemers- en werknemersorganisaties&#13;
in de betreffende sectoren van het bedrijfsleven,2 waarover later meer.&#13;
2.2 Het ontstaan van de PBO&#13;
De totstandkoming van de PBO vindt haar oorzaak in de als gevolg van de industriële&#13;
revolutie sterk gewijzigde sociaal-economische verhoudingen aan het begin van de&#13;
twintigste eeuw. In dit klimaat werd de grondslag gelegd voor de publiekrechtelijke&#13;
bedrijfsorganisatie. Het paste in het uit katholieke kring voortkomende subsidiariteitsbeginsel,&#13;
maar ook in het in protestants-christelijke kring gehuldigde beginsel&#13;
van soevereiniteit in eigen kring en in de functionele decentralisatie van de sociaaldemocraten.&#13;
De PBO moest de gemeenschappelijke opvatting over zelfregulering in&#13;
de verschillende sectoren van het bedrijfsleven en de terughoudendheid van de centrale&#13;
overheid ten aanzien van de regelgeving gestalte geven.3&#13;
Op basis van de Wbo werden vanaf 1954 de eerste schappen ingesteld. Niet het hele&#13;
bedrijfsleven bleek behoefte te hebben aan deze publiekrechtelijke organisatievorm.&#13;
De meeste schappen zijn ontstaan in de land- en tuinbouw, de midden- en kleinbedrijfsector&#13;
en de levensmiddelenindustrie, derhalve sectoren met veel relatief kleine&#13;
ondernemingen, waarvoor een publiekrechtelijke bindende factor zijn functie kan&#13;
bewijzen.&#13;
2.3 De SER&#13;
Zoals al eerder is aangegeven, is de SER naast adviesorgaan van de regering het toporgaan&#13;
van de PBO. De SER heeft dan ook een prominente plaats in de Wbo. In die&#13;
hoedanigheid houdt de SER toezicht op het reilen en zeilen van de tot de PBO behorende&#13;
bedrijfslichamen. Dit toezicht richt zich in het bijzonder op de financiële huis-&#13;
houding van de bedrijfslichamen. De verordeningen van de bedrijfslichamen met een&#13;
financieel karakter, zoals met name die tot vaststelling van heffingen respectievelijk&#13;
van de begroting alsmede tot het instellen van fondsen voor gegenereerde gelden, dienen&#13;
de goedkeuring te verkrijgen van de SER. Voorts geeft de SER voorschriften&#13;
omtrent de inrichting van de begroting en jaarrekening van de bedrijfslichamen.4&#13;
Daarnaast heeft de SER een spilfunctie bij de samenstelling van de besturen en een&#13;
adviesfunctie bij de instelling van bedrijfslichamen.&#13;
Al met al mag gezegd worden dat de SER vanaf de jaren ’90 meer daadwerkelijke&#13;
invulling is gaan geven aan zijn rol als hoeder van de PBO, zoals ook mag blijken uit&#13;
het vervolg van deze beschouwing.&#13;
2.4 Bedrijfslichamen&#13;
Ingevolge de Wbo kunnen twee soorten openbare lichamen ofwel bedrijfslichamen&#13;
worden ingesteld:5 (hoofd)productschappen en (hoofd)bedrijfschappen.&#13;
Zoals al in de naam tot uitdrukking is gebracht gaat het bij productschappen over&#13;
het ‘product’ in de (verticale) productieketen (“van grond tot mond”) en bij de bedrijfschappen&#13;
over éénzelfde bedrijvencategorie, zoals boseigenaren bij het Bosschap dan&#13;
wel groente- en fruittelers bij het Hoofdbedrijfschap Agrarische Groothandel.&#13;
Een bedrijfslichaam kan in beginsel alleen maar worden ingesteld indien de sector,&#13;
dat wil zeggen een voldoende representatieve organisatorische vertegenwoordiging&#13;
van ondernemers en werknemers, daar zelf om verzoekt. Daartoe dient de sector zich&#13;
te wenden tot de SER, die als taak heeft de regering te adviseren omtrent de gewenste&#13;
instelling. Aan de hand van het advies kan de centrale overheid een productschap bij&#13;
algemene maatregel van bestuur instellen. Voor de laatste (ingrijpende) wijziging van&#13;
de Wbo in 1999 werden bedrijfslichamen ingesteld bij verordening van de SER. Deze&#13;
taak was de SER bij wetswijziging in 1992 toebedeeld, in de toen heersende gedachte&#13;
van de regering dat deze vorm van gedecentraliseerd functioneel bestuur als zelfstandig&#13;
stelsel aan de PBO moest worden overgelaten. Bij de reeds genoemde wetswijziging&#13;
van 1999 moest de SER deze taak weer teruggeven.&#13;
2.5 Representativiteit ten aanzien van de sector&#13;
Een belangrijk onderdeel van het advies van de SER aan de centrale overheid tot het&#13;
instellen van het bedrijfslichaam is het aantonen of er draagvlak in de sector bestaat&#13;
voor het instellen van een bedrijfslichaam. Hiervoor wordt gebruik gemaakt van een&#13;
zogenoemde representativiteitstoets. Het bestuur van een bedrijfslichaam wordt&#13;
geacht een voldoende afspiegeling te zijn van die sector(en) waarvoor het schap is&#13;
ingesteld. Daartoe dienen de benoemende organisaties van ondernemers en van werknemers&#13;
allereerst zelf representatief te worden geacht voor de groep van ondernemers&#13;
of werknemers welke in een bedrijfslichaam moeten worden vertegenwoordigd. Voor&#13;
de representativiteit van een organisatie aan ondernemerszijde hanteert de SER bepaal-&#13;
de criteria.6 Het gaat daarbij zowel om kwalitatieve criteria, zoals rechtsbevoegdheid,&#13;
statutaire doelstelling en continuïteit, als om kwantitatieve criteria, zoals het aantal&#13;
leden vanuit de sector, de totale omzet van die leden en het totale aantal bij die leden&#13;
werkzame personen. Aan werknemerszijde geldt dat de benoemingsgerechtigde organisaties&#13;
representatief zijn indien zij een niet onbetekenend aantal leden hebben die&#13;
tot de groep behoren. De SER wijst op basis hiervan de organisaties aan alsook het&#13;
aantal leden dat elk van die organisaties mag benoemen voor het bestuur van het&#13;
bedrijfslichaam.&#13;
Het organisatorisch draagvlak van bijvoorbeeld het productschap als geheel dient&#13;
voorts te worden bepaald aan de hand van de cumulatie van de benoemingsgerechtigde&#13;
organisaties, en wel per geleding van de verticale bedrijfskolom. De SER hanteert&#13;
daarbij het richtsnoer dat de vertegenwoordiging in het bestuur aan ondernemerszijde&#13;
ten minste 55% moet uitmaken van alle ondernemers die tot de werkingssfeer&#13;
van het productschap behoren. Het organisatorische draagvlak aan werknemerszijde&#13;
wordt door middel van een of meer representatief geachte werknemersorganisaties al&#13;
snel aangenomen, behoudens bewijs van het tegendeel door een andere werknemersorganisatie.&#13;
Al met al betreft het hier een in de praktijk voor zowel de brancheorganisaties als de&#13;
bedrijfslichamen ingewikkelde exercitie, aangezien de brancheorganisaties lang niet&#13;
altijd gegevens hebben over hun individuele leden noch over de sector als geheel. Dit&#13;
klemt temeer nu deze representativiteitstoets iedere vier jaar dient te worden herhaald.&#13;
2.6 (Hoofd)bedrijfschappen&#13;
Voor ondernemingen, die in het bedrijfsleven een gelijke of verwante functie vervullen,&#13;
kunnen openbare lichamen worden ingesteld, hoofdbedrijfschappen of bedrijfschappen&#13;
genaamd.7 Een bedrijfschap wordt wel een ‘horizontaal’ bedrijfslichaam genoemd&#13;
omdat het ondernemingen betreft met een zelfde economische functie, bijvoorbeeld&#13;
detailhandel en horeca. Voor een breder terrein dat meerdere bedrijfstakken omvat,&#13;
kan een hoofdbedrijfschap worden ingesteld. Binnen de agrarische sector bestaat met&#13;
ingang van 1 januari 2003 het Hoofdbedrijfschap Agrarische Groothandel.8&#13;
Overige bedrijfschappen:&#13;
– Hoofdbedrijfschap Ambachten;&#13;
– Hoofdbedrijfschap voor de Detailhandel;&#13;
– Hoofdbedrijfschap Afbouw en Onderhoud;&#13;
– Bedrijfschap voor Horeca en Catering;&#13;
2.7 (Hoofd)productschappen&#13;
“Voor twee of meer groepen van ondernemingen, die in het bedrijfsleven een verschillende&#13;
functie vervullen ten aanzien van bepaalde producten of groepen van producten,&#13;
kunnen openbare lichamen worden ingesteld, hoofdproductschappen of productschappen&#13;
genaamd.”9&#13;
Een productschap wordt wel een ‘verticaal’ bedrijfslichaam genoemd omdat het&#13;
ondernemingen betreft die schakels vormen in een bepaalde productiekolom van&#13;
grondstof tot eindproduct. ‘Van rund tot vlees’, ‘van grond tot mond’ dan wel ‘van fok&#13;
tot kok’ zijn wel gebruikte aansprekende slogans in dit verband.&#13;
Voor een breder terrein dat meerdere producten omvat, kan een hoofdproductschap&#13;
worden ingesteld.&#13;
Thans bestaan er elf productschappen, te weten:&#13;
Akkerbouwproductschappen:&#13;
· Hoofdproductschap Akkerbouw;&#13;
· Productschap Granen, Zaden en Peulvruchten;&#13;
· Productschap Diervoeder&#13;
· Productschap Wijn;&#13;
– Productschap Dranken;10&#13;
– Productschap Margarine, Vetten en Oliën;&#13;
– Productschap Tuinbouw;&#13;
Productschappen voor vee, vlees en eieren:&#13;
· Productschap Vee en Vlees;&#13;
· Productschap Pluimvee en Eieren;&#13;
– Productschap Vis;&#13;
– Productschap Zuivel.&#13;
2.8 Samenstelling bestuur&#13;
2.8.1 Bestuur&#13;
Het uitgangspunt dat een schap bestaat bij de gratie van bepaalde delen van het&#13;
bedrijfsleven, vindt zijn weerklank in de samenstelling van het bestuur. De leden van&#13;
het bestuur worden benoemd door dat bedrijfsleven en wel door de naar het oordeel&#13;
van de SER representatief geachte organisaties van de betrokken ondernemers en&#13;
werknemers. De samenstelling van het bestuur vormt een afspiegeling van de achterban.&#13;
Gegeven het feit dat een productschap staat voor een verticale bedrijfskolom, is&#13;
bij de samenstelling van het bestuur rekening gehouden met de onderlinge verhouding&#13;
van de geledingen binnen de kolom.&#13;
Het bestuur van een schap heeft in beginsel een paritaire samenstelling van leden wat&#13;
betreft ondernemers respectievelijk werknemers.11 Daarnaast is zowel de centrale overheid&#13;
als de SER bevoegd zich tijdens vergaderingen van het bestuur te laten vertegenwoordigen.&#13;
De individuele bestuursleden hebben zitting in het bestuur ‘zonder last of ruggespraak’,&#13;
wat in het bijzonder bij de stemming van belang is.12&#13;
2.8.2 Kroonbenoeming voorzitter&#13;
Opgemerkt zij dat de voorzitter van een schap door de Kroon wordt benoemd13 en&#13;
wel voor een periode gelijk aan de tweejaarlijkse zittingsperiode van het bestuur. De&#13;
voorzitter kan telkenmale worden herbenoemd. Met deze benoemingsprocedure&#13;
wordt tot uitdrukking gebracht dat de voorzitter, als vertegenwoordiger van de&#13;
Kroon, in een onafhankelijke positie staat ten opzichte van (het bestuur van) het&#13;
schap en daardoor mede oog zal kunnen hebben voor het publieke belang van het&#13;
bedrijfslichaam als onderdeel van het Nederlandse staatsbestel.&#13;
Het bestuur van het productschap wordt in de gelegenheid gesteld van zijn zienswijze&#13;
ten aanzien van een (her)benoeming te doen blijken.&#13;
2.9 Hiërarchie&#13;
Er bestaat formeel een hiërarchie tussen de bedrijfslichamen. Dit blijkt uit artikel 96&#13;
Wbo betreffende de medewerking (hoofdproductschap vordert medewerking van&#13;
productschap respectievelijk (hoofd)productschap/-bedrijfschap vordert medewerking&#13;
van bedrijfschap) en artikel 101 Wbo betreffende strijdigheid van regelgeving&#13;
van de verschillende bedrijfslichamen (verordeningartikelen van bedrijfschap houden&#13;
van rechtswege op te gelden indien zij strijdig zijn met verordeningartikelen van een&#13;
(hoofd)productschap).&#13;
2.10 Taken en bevoegdheden&#13;
2.10.1 Artikel 71 Wbo&#13;
De Wbo formuleert in artikel 71 de taak van de bedrijfslichamen als volgt: “De&#13;
bedrijfslichamen hebben tot taak een het algemeen belang dienende bedrijfsuitoefening&#13;
door de ondernemingen, waarvoor zij zijn ingesteld, te bevorderen, alsmede het&#13;
gemeenschappelijk belang van die ondernemingen en van de daarbij betrokken personen&#13;
te behartigen”. Om deze taak te kunnen uitvoeren kunnen de bedrijfslichamen&#13;
gebruik maken van een aantal bevoegdheden die de wetgever hen heeft toegekend. De&#13;
autonome bevoegdheid bestaat uit de autonome regelgevende bevoegdheid en de&#13;
bevoegdheid heffingen op te leggen welke bindend zijn voor de hele bedrijfstak waarvoor&#13;
zij zijn ingesteld. Daarnaast kunnen bedrijfslichamen worden belast met de uitvoering&#13;
van medebewindstaken zijnde taken die door de rijksoverheid worden opgedragen&#13;
ter uitvoering van rijkstaken.&#13;
2.10.2 Autonomie&#13;
Op grond van artikel 93 van de Wbo zijn de bedrijfslichamen bevoegd verordeningen&#13;
vast te stellen, welke bindend zijn voor de ondernemers behorende tot de sector&#13;
waarvoor het bedrijfslichaam is ingesteld. Dit zijn de zogenoemde autonome verordeningen.&#13;
Voor de vaststelling van een verordening is in het bestuur een meerderheid&#13;
van twee derden vereist.14 Deze meer beleidsmatige verordeningen behoeven steeds&#13;
de goedkeuring van de SER.15 De onderwerpen ten aanzien waarvan het bestuur&#13;
beleidsmatig regels mag stellen bij verordening, zijn limitatief in de wet genoemd. Bij&#13;
instellingsbesluit kunnen één of meerdere van deze onderwerpen worden uitgesloten.&#13;
Veelal hebben productschappen regelingen omtrent de lonen en andere arbeidsvoorwaarden&#13;
uitgesloten. Van oudsher ligt dit veeleer op het terrein van een bedrijfschap,&#13;
dat zich in zijn hoedanigheid bezighoudt met bedrijven behorende tot dezelfde&#13;
bedrijfstak. Van de in de wet genoemde onderwerpen resteren dan:&#13;
– de registratie van ondernemingen in verband met de taakvervulling van het productschap;&#13;
– de voortbrenging, afzet, verdeling en aanwending van goederen als ook het verlenen&#13;
van diensten;&#13;
– de bevordering van professionele bedrijfsvoering;&#13;
– de arbeidsmarktvoorziening; en&#13;
– het instellen van fondsen, welke worden gevoed door heffingsinkomsten en waarvan&#13;
de ontvangen gelden kunnen worden aangewend voor naar het oordeel van het&#13;
bestuur nuttige bestemmingen voor de sector.&#13;
In concreto hebben de verordeningen bijvoorbeeld als onderwerp: de ziektebestrijding&#13;
bij de teelt, de hygiëne en het milieu bij de productie, het gebruik van gewasbeschermingsmiddelen,&#13;
het opstellen van voorwaarden en criteria met betrekking tot&#13;
de bedrijfsvoering zoals Good Manufacturing/Managing Practice-code (GMP), het&#13;
doen uitvoeren van onderzoek van technische of economische aard, de scholing, de&#13;
kwaliteit, de gezonde voeding, de consumentenvoorlichting, de diergezondheidszorg,&#13;
de ontwikkeling van een branchecode, het opzetten van integrale ketenbeheersing&#13;
(IKB) en de kwaliteitszorg.&#13;
Ingevolge de uit de Securitel-affaire16 bekende Notificatierichtlijn17 bestaat de plicht&#13;
om eventuele, in de meer beleidsmatige productschapsverordeningen voorkomende,&#13;
technische voorschriften te melden aan de Europese Commissie en soms tevens aan&#13;
de Wereldhandelsorganisatie (WTO).18 Sedert de Securitel-affaire19 bestaan er op&#13;
nationaal niveau ook voor de productschappen uitgebreide procedurevoorschriften&#13;
rondom de diverse meldingsplichten van een lidstaat richting Europese Commissie/&#13;
WTO. Vorenbedoelde meldingen geschieden door de bevoegde ministers, zodat langs&#13;
deze weg de minister tevens oog houdt op autonome verordeningen.&#13;
Op grond van artikel 126 Wbo zijn bedrijfslichamen bevoegd heffingsverordeningen&#13;
vast te stellen. Deze verordeningen, waarmee de schappen gelden genereren, dienen&#13;
enerzijds ter financiering van het secretariële apparaat (‘huishoudelijke heffingen’) en&#13;
anderzijds ten behoeve van de door het bestuur van het schap nuttig geachte bestemmingen&#13;
voor de sector (‘bestemmingsheffingen’20). Waar zowel de huishoudelijke&#13;
heffing als de bestemmingsheffing de goedkeuring behoeft van de SER in het kader&#13;
van zijn rol als financieel toezichthouder, behoeven de bestemmingsheffingen daarenboven&#13;
de goedkeuring van de minister, zulks in het kader van de toetsing aan het&#13;
algemeen belang, waaronder mede het regeringsbelang moet worden verstaan.21&#13;
De heffingen van de schappen dienen tevens te stroken met het uit het EG-verdrag&#13;
voortvloeiende communautaire recht. In het kader van de (nationale) goedkeuringsprocedure&#13;
van heffingsverordeningen wordt bij geval tevens de ontwerpverordening&#13;
aan de Europese Commissie voorgelegd, ter toetsing aan de artikelen 23 en 25 EG&#13;
(verboden invoerheffing dan wel heffing van gelijke werking), 28 e.v. EG (kwantitatieve&#13;
invoerbeperkingen), 87-89 e.v. EG (steunmaatregelen van de lidstaten) en 90 EG&#13;
(discriminerende binnenlandse heffing).22&#13;
Doordat de minister is vertegenwoordigd in de (bestuurskamer van de) SER, heeft hij&#13;
tevens zicht op de goedkeuring van de autonome verordeningen, zowel beleidsmatig&#13;
als de huishoudelijke heffingen.23&#13;
2.10.3 Medebewind&#13;
Naast de taken van de productschappen ingevolgde artikel 93 Wbo (de autonome&#13;
taken) hebben de productschappen (derhalve niet de bedrijfschappen) een belangrijke&#13;
taak in medebewind vanwege de centrale overheid.24 In het kader van het Europese&#13;
landbouwbeleid voeren de productschappen in opdracht van de Minister van LNV&#13;
namelijk meerdere financiële en administratieve regelingen uit op het gebied van&#13;
markt- en prijsbeleid. De primaire gedachte hierachter is dat een productschap geacht&#13;
wordt ‘zijn’ sector goed te kennen, waarmee de kwaliteit van de uitvoering gediend is.&#13;
De betreffende bevoegdheidsoverdracht is op nationaal niveau veelal geschied bij of&#13;
krachtens de Landbouwwet, de In- en uitvoerwet of de Douanewet. Gelet op het&#13;
aanzienlijke financieel belang voor Europa en de niet geringe risico’s voor de schatkist&#13;
van Nederland, stellen zowel de Europese als de Nederlandse overheid eisen aan&#13;
de productschappen met name betreffende de administratieve organisatie. Aan de&#13;
hand van bepaalde criteria kunnen productschappen ieder jaar in aanmerking komen&#13;
om als betaalorgaan van Europese gelden te worden erkend. Als erkende betaalorganen25&#13;
keren productschappen jaarlijks enige honderden miljoenen aan steun en restituties&#13;
uit aan een groot aantal producenten, verwerkers en exporteurs van al dan niet&#13;
verwerkte producten afkomstig van de land- en tuinbouw alsmede van de veeteelt.&#13;
Tevens worden bepaalde (hoofd)productschappen aangemerkt als ‘inspecteur’ respectievelijk&#13;
‘ontvanger’ bij de inning van rechten bij invoer van bepaalde landbouwproducten.&#13;
Beseft moet worden dat deze taak veelal het zwaartepunt vormt van de werkzaamheden&#13;
van de productschappen, waarmee zowel veel werk als veel geld is gemoeid.&#13;
Aangezien deze taken aan de productschappen zijn gedelegeerd, behoort de daaruit&#13;
voortvloeiende besluitvorming tot de verantwoordelijkheid van het productschap en&#13;
zijn deze gelijk de besluitvorming op autonoom terrein vatbaar voor beroep bij het&#13;
College van Beroep voor het bedrijfsleven, zijnde de bevoegde bestuursrechter op&#13;
sociaal-economisch terrein.&#13;
2.10.3.1 Medebewindverordeningen&#13;
De besturen van productschappen kunnen krachtens artikel 97 van de Wbo zogenoemde&#13;
‘medebewindverordeningen’ vaststellen. Naast de eerder vermelde autonome&#13;
onderscheidenlijk heffingsverordeningen betreft dit derhalve een derde categorie&#13;
bestuursverordeningen. Deze verordeningen hebben als doel een vertaalslag te maken.&#13;
van de op communautair vlak vastgestelde regelingen naar de Nederlandse situatie.&#13;
De medebewindverordeningen kunnen dus slechts nadere detaillering bevatten.&#13;
2.10.3.2 Indirect medebewind&#13;
Een vierde categorie verordeningen is die waarmee Europese richtlijnen worden&#13;
geïmplementeerd in het nationale rechtsbestel. Aangezien een juridische basis voor de&#13;
delegatie van een dergelijke bevoegdheid voor de productschappen in de Nederlandse&#13;
wetgeving ontbreekt, oefenen de productschappen deze taak in autonomie uit. Deze&#13;
hybride constructie wordt wel ‘indirect medebewind’ genoemd.26&#13;
2.10.4 Daden van vrij bestuur&#13;
Naast deze voor de sector bindende taken, kan het bedrijfslichaam ook taken verrichten&#13;
die het bestuur van het lichaam nuttig acht voor de sector. Dit worden daden van&#13;
vrij bestuur genoemd. Te denken valt hierbij aan dienstverlenende activiteiten die in&#13;
het belang zijn van alle bedrijfsgenoten maar door de afzonderlijke bedrijven en de&#13;
afzonderlijke ondernemers- en werknemersorganisaties niet ter hand (kunnen) worden&#13;
genomen.Te denken valt hierbij aan collectieve promotie, sectorspecifieke scholing,&#13;
wetenschappelijk toegepast onderzoek, verbetering van arbeidsomstandigheden&#13;
en marktonderzoeken (zgn. ‘nuttige doelen’). Hiervoor genereert het bedrijfslichaam&#13;
gelden ten behoeve van fondsen waarmee deze activiteiten (deels) worden bekostigd.&#13;
In de betreffende fondsverordeningen in samenhang met de specifieke heffingsverordeningen&#13;
wordt dan steeds benadrukt dat deze sectorcollectieve activiteiten een&#13;
publiekrechtelijke grondslag behoeven. Bij een meer vrijwillig karakter zouden sectorgenoten&#13;
van deze activiteiten profiteren zonder dat zij daaraan een (financiële) bijdrage&#13;
leveren.&#13;
Gesteld kan worden dat deze categorie van sectorondersteunende activiteiten in de&#13;
praktijk wellicht de grootste werkzaamheid vormt voor de bedrijfslichamen.&#13;
2.11 Handhaving/tuchtrecht&#13;
Uit hoofde van de Wet op de economische delicten (Wed)27 zijn overtredingen van&#13;
bepalingen in verordeningen welke op basis van artikel 93 van de Wbo door het&#13;
bestuur van het productschap zijn vastgesteld (de zogenoemde autonome verordeningen)&#13;
en als strafbare feiten zijn aangewezen, economische delicten. Bij de wijziging&#13;
van de Wbo van 199928 heeft de wetgever gemeend de productschappen zelf verantwoordelijk&#13;
te laten zijn voor hun autonome regelgeving, zulks met inbegrip van de&#13;
handhaving daarvan. Aangezien de verordeningen zich richten tot een bepaalde groep&#13;
adressanten, te weten de sectoren of delen daarvan, zou tuchtrecht zich daar goed&#13;
voor lenen. De idee van de eigen verantwoordelijkheid van de productschappen blijkt&#13;
ook uit het feit dat met tuchtrecht te handhaven verordeningen niet meer ter goedkeuring&#13;
aan de centrale overheid behoeven te worden voorgelegd; de goedkeuring&#13;
van de SER volstaat.&#13;
Alleen indien het te beschermen belang, zoals de aantasting van de volks- of diergezondheid&#13;
of van het milieu, daarom vraagt, is strafrechtelijk optreden geboden.&#13;
De tuchtrechtelijke bevoegdheid van productschappen is thans dan ook rechtstreeks&#13;
bij wet toegekend. Naast deze bevoegdheidstoedeling bij artikel 104 van de Wbo,29 is&#13;
bij de Wet tuchtrechtspraak bedrijfsorganisatie 200430 (Wet tbo 2004) in het bijzonder&#13;
de inrichting van de tuchtgerechten, de procesgang, de tuchtrechtelijke maatregelen&#13;
alsmede de verdere beroepsmogelijkheid geregeld. Uitgangspunt is dat ieder productschap&#13;
een eigen tuchtgerecht heeft,31 aangezien tuchtrecht moet worden gezien als&#13;
rechtspraak in eigen kring. Van een uitspraak van het tuchtgerecht kan beroep worden&#13;
ingesteld bij het College van Beroep voor het bedrijfsleven.32&#13;
Als tuchtrechtelijke maatregelen zijn benoemd:&#13;
– berisping;&#13;
– geldboete;&#13;
– openbaarmaking van de uitspraak;&#13;
– verscherpte controle van het bedrijf.&#13;
Als maximaal op te leggen boete is een bedrag vastgesteld van € 4.500, dat kan worden&#13;
verhoogd tot maximaal € 11.250, indien het wederrechtelijk verkregen voordeel&#13;
bij de overtreden bepaling hoger is dan € 1.125.33 De schappen worden geacht de&#13;
tuchtgerechten uit de opbrengsten van de boetes te financieren.&#13;
De besturen van de productschappen dienen voor de controle op de naleving van de&#13;
verordeningen van de productschappen bij besluit toezichthouders in de zin van&#13;
Afdeling 5.2 van de Algemene wet bestuursrecht aan te wijzen.34 Op basis van de&#13;
bevindingen van de toezichthouder maakt de voorzitter van het productschap de&#13;
zaak bij het tuchtgerecht aanhangig aan de hand van de schriftelijke verklaring.&#13;
Het secretariaat van de tuchtgerechten van de dierlijke productschappen is gesitueerd&#13;
als verzelfstandigde eenheid bij de productschappen in Zoetermeer en dat van de&#13;
plantaardige productschappen bij het Instituut voor Agrarisch Recht te Wageningen.&#13;
2.12 Openbaarheid en rechtsbescherming&#13;
Dat schappen een volwaardig onderdeel zijn van het openbaar bestuur, laat zich ook&#13;
zien door de openbaarheid van de bestuursvergadering en het van toepassing zijn van&#13;
de Wet openbaarheid van bestuur, de Algemene wet bestuursrecht als ook de Wet&#13;
Nationale Ombudsman. In dat licht genieten belanghebbenden rechtsbescherming bij&#13;
de bestuursrechter en kunnen zij zich richten tot de Nationale Ombudsman.&#13;
2.13 Aantal bedrijfslichamen&#13;
Als uitvloeisel van de discussie omtrent de PBO in de negentiger jaren is het aantal&#13;
bedrijfslichamen teruggebracht van 38 naar 17. Hiermee zou de doelmatigheid en de&#13;
democratische verantwoording zijn vergroot, aldus het kabinet (zie hierover meer&#13;
onder hoofdstuk 3.3). Deze operatie is gerealiseerd door in het bijzonder samenvoeging&#13;
van bestaande bedrijfslichamen in nieuwe met een breder draagvlak.&#13;
Voor de agrarisch sector is de opheffing van het Landbouwschap35 van belang. Het&#13;
Landbouwschap is decennia lang het bedrijfschap geweest voor ondernemingen&#13;
waarin de landbouw wordt uitgeoefend. Deze opheffing stond los van de voornoemde&#13;
hergroeperingsoperatie, doch diende dat doel wel. Gebleken was dat er onvoldoende&#13;
draagvlak voor het Landbouwschap bestond, zowel aan werknemers- als aan&#13;
ondernemerszijde. Een deel van de taken is overgebracht naar de productschappen.&#13;
3 Recente historische politieke ontwikkelingen&#13;
3.1 Onderzoek jaren ’90&#13;
Zoals even vermeld zijn er in de jaren ’90 meerdere onderzoeken verricht naar het&#13;
bestaan en functioneren van de bedrijfslichamen. Omdat binnen het gevraagde thema&#13;
onder meer de PBO in het huidig tijdsbeeld wordt belicht met daarbij een blik naar&#13;
de toekomst, is het interessant kort stil te staan bij (de achtergrond van) deze onderzoeken.&#13;
36&#13;
Reeds eind jaren ’80 kreeg de PBO hernieuwde politieke belangstelling. Het was de&#13;
tijd waarin het op afstand zetten van overheidstaken populair was. Kritische kanttekeningen&#13;
bij de PBO, met name ten aanzien van de indirecte democratische structuur&#13;
en de rol van representatieve organisaties daarbij, werd door het Kabinet Lubbers als&#13;
het ware omzeild door het overheidstoezicht op de PBO alsmede de instelling en&#13;
opheffing van PBO-lichamen bij wetswijziging van 1992 (deels) over te hevelen naar&#13;
de SER. Daarmee verkeerde de PBO geheel in eigen kring, waarmee wellicht enige&#13;
afbreuk werd gedaan aan het functionele bestuurskarakter van de PBO als onderdeel&#13;
van het openbaar bestuur.&#13;
In het kader van het wetsvoorstel tot afschaffing van de adviesverplichtingen voor de&#13;
rijksoverheid heeft een kamercommissie37 in februari 1993 het rapport ‘Raad op Maat’&#13;
uitgebracht. Het betreffende wetsvoorstel heeft geleid tot de zogenoemde ‘woestijnwetgeving’&#13;
uit 1992 waarin tal van toentertijd bestaande verplichte adviezen ten&#13;
behoeve van de rijksoverheid werd afgeschaft. Ook werd artikel 108 van de Wbo met&#13;
dat doel aangepast, nu een advies van bedrijfslichamen niet langer meer verplicht was.&#13;
In navolging van het rapport ‘Raad op Maat’, waarin ook aandacht werd gevraagd&#13;
voor de PBO als zodanig, heeft de Tweede Kamer in juni 1993 de in PBO-kring&#13;
bekende motie Wiebenga aangenomen. Daarin was onder meer verzocht het functioneren&#13;
van de PBO te doen onderzoeken in het licht van de veranderingen in onze&#13;
maatschappij. Deze opdracht is door de regering gegund aan het Instituut voor sociaalwetenschappelijk&#13;
onderzoek, het IVA, van de K.U.B. te Tilburg. Deze kwam in mei&#13;
1995 met het lijvige rapport ‘Het schap de maat genomen’. De hoofdconclusie van het&#13;
onderzoek luidde dat het huidige functioneren van schappen geen dwingende redenen&#13;
geeft het PBO-stelsel af te schaffen, doch dat er wel voldoende redenen waren&#13;
het stelsel op een aantal cruciale onderdelen te moderniseren. Bij hun onderzoek hebben&#13;
de onderzoekers publieke en private organisaties en instellingen alsmede een&#13;
groot aantal ondernemers geconsulteerd.&#13;
De PBO heeft toen zelf de kans gegrepen om het initiatief tot het doen van voorstellen&#13;
tot modernisering naar zich toe te trekken. Reeds in februari 1996 kwam een&#13;
werkgroep uit PBO-gelederen met een memorandum ‘Aan de slag’ (naar een gezamenlijke&#13;
agenda voor de toekomst van de product- èn bedrijfschappen).38 Het ging&#13;
met name in op de kritiekpunten ten aanzien van vormgeving, taken en werkwijze nu&#13;
het bestaansrecht en de nuttige functie van de bedrijfslichamen in sociaal-economisch&#13;
opzicht inmiddels aangetoond was.&#13;
‘Aan de slag’ deed onder meer voorstellen voor het opnieuw redigeren van de taken&#13;
en bevoegdheden (art. 93 Wbo), de legitimering ten aanzien van zowel niet-georganiseerden&#13;
als ten aanzien van de politiek alsmede voor een onderzoek naar hergroepering.&#13;
Meer openheid was daarbij het devies alsmede de nadruk van een publiekrechtelijke&#13;
inbedding en verantwoordelijkheid voor alle wettelijke taken en daden van vrij&#13;
bestuur.&#13;
Het kabinetsstandpunt in 1996-1997 is mede onderhevig geweest aan de discussie&#13;
over de zbo’s. Het kabinet heeft lang volgehouden dat de PBO een bijzondere vorm&#13;
van een zbo was. De PBO zou daarmee voldoen aan de definitie van een bestuursorgaan&#13;
op het niveau van de centrale overheid, dat hiërarchisch niet ondergeschikt is&#13;
aan de minister. De idee was om ook de zbo’s een grondwettelijke verankering te&#13;
laten hebben en wel door deze op te nemen in hetzelfde grondwetsartikel als waar de&#13;
PBO haar plek heeft.&#13;
Van de zijde van de PBO is deze opvatting hardnekkig bestreden. Argumenten die&#13;
daartegen pleiten zijn dat de bedrijfslichamen primair bedoeld zijn voor regeling en&#13;
zelfbestuur van de eigen sector, waartoe de verantwoordelijkheid aan de ondernemers&#13;
en werknemers is overgelaten. Aan de bedrijfslichamen van de PBO zijn de bevoegdheden&#13;
dan ook niet overgedragen (‘delegatie’) maar deze zijn toegekend (‘attributie’).&#13;
De besturen oefenen uit dien hoofde gedecentraliseerd bestuur uit, als bedoeld in&#13;
hoofdstuk 7 van de Grondwet.&#13;
Zbo’s daarentegen zijn primair bedoeld en ingesteld in het kader van verzelfstandiging&#13;
van rijksdiensten en de uitvoering van rijkstaken op afstand. Uit dien hoofde&#13;
oefenen zbo’s rijksbestuur uit en behoren dus niet in hoofdstuk 7 van de Grondwet&#13;
doch hooguit in een ander hoofdstuk over rijksambten ‘op het niveau van het rijk’.&#13;
De zbo kent ook geen gemeenschap waarvan de leden invloed kunnen uitoefenen op&#13;
de samenstelling van het bestuur, zoals dat ten principale bij openbare lichamen uit&#13;
hoofdstuk 7 van de Grondwet het geval is. De bedrijfslichamen kennen in die zin hun&#13;
bedrijfsgenoten, sterker zij bestaan bij de gratie van hen.&#13;
In deze discussie kreeg de PBO bijval van prof. mr. C.A.J.M. Kortmann met zijn&#13;
artikel ‘ZBO’s: Zeer bijzondere opvattingen’39 waarin hij de vloer aanveegt met het&#13;
voorstel tot wijziging van de Grondwet in die zin.&#13;
Mede na de kritiek van de Raad van State op het voorstel zag ook het kabinet kennelijk&#13;
geen heil meer in het voorstel en heeft het dan ook wijselijk ingetrokken.&#13;
In oktober 1996 formuleerde het Kabinet een voorlopig standpunt over de toekomst&#13;
van het PBO-stelsel waarbij onder meer werd gesteld dat de modernisering tot uiting&#13;
diende te komen in een vergroting van doelmatigheid en de democratische verantwoording.&#13;
Dit impliceerde volgens het Kabinet – in navolging van onder meer ‘Aan&#13;
de slag’ – met name “een vergaand terugbrengen van het aantal PBO-lichamen en&#13;
daarnaast het realiseren van adequate toezichtmogelijkheden voor de rijksoverheid”.&#13;
Na advies van de SER is in het definitieve standpunt van het Kabinet in april 1997 de&#13;
invulling van deze moderniseringsdoelstelling in gang gezet langs drie wegen:&#13;
– wijziging van de Wet op de bedrijfsorganisatie;&#13;
– clustering van bedrijfslichamen;&#13;
– doorlichting en opschoning van autonome verordeningen.&#13;
3.2 Wijziging van de Wet op de bedrijfsorganisatie (Wbo)&#13;
In april 1998 respectievelijk maart 1999 is het wetsvoorstel betreffende een aantal&#13;
(belangrijke) wijzigingen van de Wbo door de Tweede en Eerste Kamer geleid, waarna&#13;
de herziene wet per 1 juli 1999 – met de nodige overgangsbepalingen – in werking&#13;
is getreden. De wijziging van de wet strekt tot actualisering van het PBO-stelsel en&#13;
tot versterking van de ministeriële verantwoordelijkheid ten aanzien van het functioneren&#13;
van de PBO.&#13;
Enige belangrijke wijzigingen betreffen:&#13;
– Zowel de instelling als de opheffing van bedrijfslichamen geschiedt voortaan bij&#13;
Algemene Maatregel van Bestuur (AMvB) in plaats van bij verordening van de&#13;
SER. De SER wordt in de gelegenheid gesteld hierover advies uit te brengen.&#13;
– De wet regelt zelf de onderwerpen welke tot de taak en bevoegdheden van het&#13;
productschap behoren. Het instellingsbesluit (AMvB) kan bepaalde onderwerpen&#13;
uitsluiten. Voorheen selecteerde de Instellingsverordening van de SER de taken en&#13;
bevoegdheden uit de door de wet genoemde onderwerpen.&#13;
– Heffingsverordeningen moeten jaarlijks worden vastgesteld, ook bij een ongewijzigde&#13;
heffingsgrondslag cq. tarief.&#13;
– Bestemmingsheffingen (genereren van gelden voor zogenoemde ‘goede doelen’)&#13;
behoeven ook de goedkeuring van de betrokken ministers (voorheen alleen goedkeuring&#13;
van de SER vereist).&#13;
– De productschapsverordeningen dienen voortaan in principe tuchtrechtelijk te worden&#13;
gehandhaafd. Tevens wordt de wettelijke mogelijkheid gecreëerd om zogenoemde&#13;
toezichthouders (privaatrechtelijk) aan te wijzen, zulks ter ontlasting van&#13;
de overheidsopsporingsdiensten (AID, ECD).&#13;
– Iedere vier jaar dienen de verordeningen te worden geëvalueerd.&#13;
– Voor de oprichting van of de deelneming in andere rechtspersonen is toestemming&#13;
van de Minister van SZW nodig. Dit om zicht te behouden op dwarsverbanden&#13;
tussen bedrijfslichamen en andere rechtspersonen.&#13;
– De betrokken ministers dienen telkens na vier jaar aan de Staten-Generaal een verslag&#13;
over de doeltreffendheid en doelmatigheid van het functioneren van de&#13;
bedrijfslichamen te zenden.&#13;
Duidelijk blijkt dat het Kabinet de politieke verantwoordelijkheid naar zich toe heeft&#13;
getrokken. Niet vanwege onvrede met de uitvoering van deze bevoegdheden door de&#13;
SER, maar met het oog op “het primaat van de politiek en de ministeriële verantwoordelijkheid”.&#13;
In het oorspronkelijke wetsvoorstel verwees het Kabinet hierbij&#13;
nog naar het toezichtkader voor de zbo overeenkomstig het gedachtegoed uit die tijd&#13;
zoals hiervoor aangehaald (hoofdstuk 3.1), doch na kritiek hierop van de zijde van de&#13;
Raad van State en de SER is de verwijzing naar de zbo in de uiteindelijke Memorie&#13;
van Toelichting verdwenen.&#13;
Enige van de voornoemde onderwerpen worden elders in deze beschouwing nader&#13;
besproken zoals ‘tuchtrecht’, de ‘instelling’ en de vierjaarlijkse ‘parlementaire verantwoording’.&#13;
3.3 Hergroepering binnen het PBO-stelsel&#13;
Op advies van de SER heeft het kabinet de uitvoering van deze reductie bij de PBO&#13;
zelf neergelegd. Daartoe is de SER de opdracht gegeven de hergroepering binnen het&#13;
PBO-stelsel te onderzoeken en daarin een coördinerende rol te spelen. De SER heeft&#13;
hiertoe een werkgroep van externe deskundigen ingesteld.40 De werkgroep kwam in&#13;
oktober 1997 in haar rapport ‘Een schap op maat’ met het advies het aantal bedrijfslichamen&#13;
terug te brengen van 38 naar uiteindelijk 17, welk advies goeddeels door de&#13;
SER is overgenomen en als zodanig in zijn eigen advies in november 1997 aan de&#13;
betrokken ministers aangeboden.&#13;
De SER heeft in zijn coördinerende taak het proces van deze hergroepering begeleid.&#13;
Daartoe heeft het overeenstemming bereikt met de betrokken organisaties van&#13;
ondernemers en werknemers alsmede de adviezen opgesteld welke uiteindelijk hebben&#13;
geleid tot de betreffende instellings- en/of opheffingsbesluiten (AMvB’s). Ingevolge&#13;
de overgangsbepaling van de wijzigingswet (Wbo) van 1999 is bepaald dat alle&#13;
bedrijfslichamen vóór 1 juli 2003 opnieuw dienen te zijn ingesteld. De reductie tot&#13;
zeventien bedrijfslichamen (elf (hoofd)productschappen en zes bedrijfschappen) is&#13;
toen daadwerkelijk gerealiseerd.&#13;
3.4 Doorlichting en opschoning van autonome verordeningen&#13;
Ook ten aanzien van dit onderwerp heeft het Kabinet de primaire verantwoordelijkheid&#13;
bij de bedrijfslichamen zelf gelegd. Aan de SER is gevraagd de regie hierbij te&#13;
voeren. Aan de hand van een leidraad van de SER is de bedrijfslichamen verzocht hun&#13;
(autonome) verordeningen door te lichten. In de periode 1997-1999 is zo’n 40% van&#13;
de verordeningen ingetrokken dan wel aangepast. De clustering van bedrijfslichamen&#13;
heeft hierbij mede een rol gespeeld.&#13;
De productschappen hebben het merendeel van de 100 resterende verordeningen.&#13;
Het gaat daarbij om bijvoorbeeld: voorzorgsmaatregelen tegen plantaardige en dierlijke&#13;
ziekten, classificatiesystemen (kwaliteitsaanduidingen), kwaliteitsbeheer, verwerkingsvoorschriften,&#13;
registratie bedrijven, administratieve verplichtingen van bedrijven.&#13;
Bij de bedrijfschappen behelzen de verordeningen veelal registratieverplichtingen&#13;
voor de bedrijven.&#13;
Met het nieuwe artikel 106 van de Wbo is sedert 1999 een vierjaarlijkse heroverweging&#13;
van de bestaansgrond van verordeningen verplicht gesteld. Een evaluatie is daarmee&#13;
structureel ingebed.&#13;
4 Heden en toekomst&#13;
4.1 Bedrijfslichamen opnieuw ingesteld&#13;
Ingevolge een overgangsbepaling van de herziene Wbo in 1999 dienen alle bedrijfslichamen&#13;
opnieuw te zijn ingesteld bij een instellingsbesluit (AMvB) ten laatste op&#13;
1 juli 2003. Daarvoor is het in het bijzonder nodig geweest dat aangetoond is dat het&#13;
bedrijfslichaam bestaansrecht heeft. Het uitgangspunt daarbij is dat een voldoende&#13;
representatieve organisatorische vertegenwoordiging van ondernemers en van werknemers&#13;
instemt met de instelling van een schap.41 De besturen worden benoemd vanuit&#13;
deze zogenoemde dragende organisaties. Het bestuur moet derhalve een afspiegeling&#13;
zijn van de sector aan de hand van de brancheorganisaties.&#13;
De representativiteit wordt daarom (mede) bepaald door de beoordeling van de&#13;
representativiteit van elke benoemingsgerechtigde organisatie afzonderlijk.42 Het gaat&#13;
er daarbij om in hoeverre dergelijke organisaties een afspiegeling zijn van de sector&#13;
welke sociaal-economische belangen zij statutair geacht worden te behartigen.&#13;
Per medio 2003 zijn de zeventien bedrijfslichamen als zodanig op deze wijze ingesteld.&#13;
De bestaansgrond vanuit de sector is daarmee dus kennelijk aangetoond.&#13;
4.2 Vierjaarlijkse verantwoording aan het parlement&#13;
Ingevolge artikel 139 van de gewijzigde Wbo dient het Kabinet iedere vier jaar richting&#13;
Staten-Generaal verslag te doen “over de doeltreffendheid en doelmatigheid van&#13;
het functioneren van de bedrijfslichamen”.&#13;
Hiertoe heeft de Minister van SZW, mede namens zijn ambtgenoten van EZ en LNV,&#13;
begin 2003 opdracht gegeven aan KPMG om het functioneren van de product- en&#13;
bedrijfschappen te onderzoeken.&#13;
KPMG heeft invulling gegeven aan zijn taak met een uitgebreide beschrijvende analyse.&#13;
Het functioneren van de bedrijfslichamen is daarbij bezien in het licht van hun wettelijke&#13;
taakstelling. In het bijzonder is gekeken naar de doelstelling van de eerder&#13;
beschreven modernisering: hergroepering bedrijfslichamen, opschoning van verordeningen&#13;
en de verantwoording naar de toezichthouders en de achterban.&#13;
Het rapport is vooral kwantitatief en in mindere mate kwalitatief van aard. Zo staan&#13;
er interessante cijfers in over de omvang van de schappen (Productschap Tuinbouw&#13;
het grootste schap qua lasten, Hoofdproductschap Akkerbouw door zijn medebewindstaak&#13;
qua personele omvang), maar ook over de relatieve lastenverdeling naar&#13;
taakgebieden (hoofdfuncties), omvang en samenstelling besturen, aantal verordeningen&#13;
en wettelijke bevoegdheden, welke onderling soms enorm uiteenlopen. Ten algemene&#13;
blijkt dat het aandeel van de schappen gemeten op basis van voornoemde factoren&#13;
in de agrarische sfeer op circa 80% ligt. De meeste verordeningen hebben dan&#13;
ook betrekking op de agrarische sector.&#13;
Op enkele kanttekeningen na heeft het PBO-stelsel deze toets (alweer!) goed doorstaan.&#13;
Kritische kanttekening betroffen met name dat:&#13;
– bij de jaarlijkse afweging van heffingsverordeningen volgens de ministeries het&#13;
algemeen belang niet steeds zorgvuldig wordt meegewogen naast het gemeenschappelijk&#13;
sectorbelang;&#13;
– de toelichtingen bij bestemmingsheffingen (‘goede doelen’) zich niet duidelijk uitlaten&#13;
over de complementaire functie van het publiekrechtelijke karakter ten&#13;
opzichte van privaatrechtelijke mogelijkheden;&#13;
– de bestuurders feitelijk geen inzicht hebben in de (interne) bedrijfsvoering;&#13;
– het aantal bedrijfslichamen weliswaar is verminderd, doch het aantal ‘88a-commissies’&#13;
43 is vergroot van 17 naar 34. Hiermee is een directe band ontstaan met de&#13;
– ook niet benoemingsgerechtigde – (deel)sector doch de invloed van het algemeen&#13;
bestuur (alwaar het wettelijk primaat ligt) is daardoor klein, zeker bij een horizontaal&#13;
gelede 88a-commissie. Ook de transparantie van het stelsel als zodanig zou&#13;
daardoor worden vertroebeld.&#13;
Wel zou de verantwoordelijkheid en betrokkenheid van de ministers bij de PBO zijn&#13;
vergroot (legitimatie naar de politiek). De bedrijfslichamen zouden ook meer in communicatie&#13;
zijn met de achterban ook daar waar die niet is vertegenwoordigd in het&#13;
bestuur (legitimatie naar de sector). Zo zijn er her en der in productschappenland&#13;
platforms gevormd met consumentenorganisaties en maatschappelijke belangengroeperingen&#13;
zoals over biotechnologie, voedselveiligheid, milieu en Maatschappelijk Verantwoord&#13;
Ondernemen.&#13;
4.3 Visie kabinet&#13;
Het kabinet heeft dit KPMG-evaluatierapport ‘Product- en bedrijfschappen anno&#13;
2003’ aangeboden aan de Tweede Kamer.&#13;
De visie van het kabinet zelf aangaande de PBO aan de hand van dit KPMG-rapport&#13;
liet enige tijd op zich wachten. Eerst in november 2004 informeerde de Minister&#13;
van SZW de Tweede Kamer over de visie van het Kabinet.44 Inmiddels had het wel&#13;
een motie (van onder meer het VVD-Tweede-Kamerlid Aptroot) aangenomen tijdens&#13;
de behandeling van de begroting van het Ministerie van EZ om onder meer een moratorium&#13;
in te stellen ter zake van de oprichting van nieuwe bedrijfslichamen.45&#13;
Het Kabinet onderschrijft de inhoud en conclusies van het rapport. Er is een enorme&#13;
moderniseringsslag gemaakt en ook op het feitelijk functioneren van de schappen valt&#13;
weinig aan te merken. Evenwel merkt het Kabinet op dat het rapport – conform de&#13;
opdracht – het functioneren in het verleden beschrijft, doch niets zegt over de toekomst.&#13;
Uit dien hoofde wil het Kabinet – mede ter invulling van de evengenoemde motie&#13;
Aptroot, die om een heroverweging van het beleid dienaangaande heeft verzocht –&#13;
naast de evaluatie ook tot een visie aangaande de PBO in de toekomst komen. Alvorens&#13;
een onafhankelijk instituut daar een oordeel over te doen geven, stelt het Kabinet&#13;
de bedrijfslichamen in de gelegenheid eerst zelf met een toekomstverkenning te&#13;
komen. Daarbij zijn aandachtspunten genoemd welke in de afzonderlijke toekomstverkenningen&#13;
een plaats moeten krijgen. Deze zijn met het oog op de actualiteit van&#13;
het onderwerp voor deze jaarvergadering van de VAR hierna letterlijk weergegeven.&#13;
– “Visie van het schap betreffende de wijze waarop zijn activiteiten het gemeenschappelijke&#13;
belang van de ondernemingen en de daarbij betrokken personen behartigen alsmede de&#13;
relatie tussen dit sectorale belang en het algemeen belang.&#13;
– De gehanteerde argumenten op grond waarvan wordt gekozen voor publiekrechtelijke&#13;
(i.c. bedrijfslichamen) i.p.v. privaatrechtelijk (i.c. brancheorganisaties, CAO’s) invulling&#13;
van activiteiten.&#13;
– Visie betreffende de democratische legitimiteit&#13;
* visie ten aanzien van het draagvlak voor de activiteiten van het schap binnen de&#13;
bedrijfstak;&#13;
* beantwoording van de vraag op welke wijze niet georganiseerde ondernemers worden&#13;
betrokken bij activiteiten van de schappen;&#13;
* opvattingen van respectievelijk de georganiseerde en de niet georganiseerde ondernemers&#13;
alsmede van eventuele andere betrokken externen ten aanzien van de activiteiten van&#13;
het schap.&#13;
– De deelname en representativiteit van ondernemers- en werknemersorganisaties.&#13;
– Beantwoording van de vraag of de diverse economische ontwikkelingen er toe zullen leiden&#13;
dat het voortbestaan van het schap kwestieus wordt.&#13;
– Visie betreffende mogelijkheden voor verdergaande samenwerking/fusies tussen schappen.&#13;
– De schappen dienen tijdens de ontwikkeling van hun toekomstverkenningen een vorm&#13;
van externe beoordeling in te passen, met name betreffende de democratische legitimiteit,&#13;
om op deze wijze de toekomstverkenningen te voorzien van een onafhankelijk oordeel.”&#13;
Mede op basis van deze toekomstverkenning zal het Kabinet vervolgens aangeven&#13;
wat zijn oordeel is over het nut en noodzaak en de effectiviteit van de individuele&#13;
schappen dan wel de PBO als zodanig.&#13;
4.4 Toekomstverkenningen schappen&#13;
Begin maart 2005 heeft de Tweede Kamer gediscussieerd over de brief van het Kabinet.&#13;
Het merendeel van de politieke partijen bleek toekomst te zien in het PBO-stelsel:&#13;
de bedrijfslichamen dienen de gelegenheid te krijgen uitvoering te geven aan hun&#13;
toekomstverkenning.&#13;
Naar aanleiding van een – door de meerderheid van de Tweede Kamer ondersteunde&#13;
– motie van CDA, PvdA, LPF en SGP, heeft het Kabinet toegezegd om voor de&#13;
zomer 2006 met een visie te komen over de toekomst van de PBO. Dan zou ook de&#13;
Kamer zich daarover nog voor het reces kunnen uitspreken.&#13;
De SER heeft de opdracht gekregen de coördinatie van de toekomstverkenning ter&#13;
hand te nemen en over het vervolg van dit proces te rapporteren. De toekomstverkenning&#13;
moet eind 2005 klaar zijn.&#13;
De SER heeft kort nadien het Platform Toekomstverkenningen Bedrijfslichamen&#13;
gevormd, waarin de onderlinge afstemming en overleg van SER en secretarissen van&#13;
de bedrijfslichamen plaats heeft.&#13;
De aanpak binnen dit platform gaat langs de volgende lijn:&#13;
– verzamelen van beleidsinformatie;&#13;
– analyseren daarvan;&#13;
– vaststellen voorstellen voor toekomstverkenning;&#13;
– consultatie bij ondernemers en bij dragende organisaties;&#13;
– bestuurlijke vaststelling toekomstverkenning.&#13;
Interessant in dit verband is te vermelden dat de Akkerbouwproductschappen (Akk:&#13;
naast het Hoofdproductschap Akkerbouw bestaande uit het Productschap Granen,&#13;
Zaden en Peulvruchten, het Productschap Diervoeder en het Productschap Wijn, alle&#13;
ingesteld bij één Instellingsbesluit) onder leiding van hun toen nieuwe voorzitter46 in&#13;
oktober 2004 reeds een Strategische Visie voor 2010 hebben ontvouwd. Deze visie&#13;
heeft bij de overige productschappen een toon gezet, nu zij door de politiek gedwongen&#13;
worden eveneens hun eigen toekomstperspectief te beoordelen. Opvallend in de&#13;
Akk-visie ‘Op weg naar 2010’ is dat er voor een vergaande samenwerking tussen de&#13;
productschappen wordt gepleit, waarbij een of andere vorm van samengaan niet wordt&#13;
geschuwd. Deze gedachte is mede ingegeven door ontwikkelingen op het gebied van&#13;
het medebewind.&#13;
Door de herziening van het Gemeenschappelijk Landbouwbeleid (GLB) is de aandacht&#13;
namelijk verlegd van productieondersteuning naar de ondernemer in de landbouw.&#13;
In die zin kan de landbouwer in aanmerking komen voor een bedrijfstoeslag,&#13;
indien hij zich houdt aan zogenoemde randvoorwaarden. Deze randvoorwaarden&#13;
zien op bedrijfsvoering met aandacht voor plattelandsontwikkeling, milieu en dierenwelzijn.&#13;
De Minister van LNV ziet graag in het (nieuwe) medebewindsverband één betaalorgaan&#13;
voor de uitvoering van het herziene GLB.&#13;
In de visie van de Akkerbouwproductschappen is hier dan ook op ingespeeld door&#13;
te pleiten voor één centrale huisvesting voor alle productschappen met één facilitaire&#13;
voorziening. Van daaruit kan aan de betaalorgaanfunctie effectief en efficiënt invulling&#13;
worden gegeven.&#13;
Een goed voorbeeld van samenwerking tussen PBO-lichamen, welke reeds jarenlang&#13;
structureel is ingebed, is de Productschappencommissie Levensmiddelen Wetgeving&#13;
(PLW). In de PLW zijn alle productschappen vertegenwoordigd. Meer hierover in&#13;
hoofdstuk 5 hierna, onder ‘platformfunctie’.&#13;
5 Functies van bedrijfslichamen en hun activiteiten&#13;
Na de juridische vorm en de werkingssfeer van de bedrijfslichamen te hebben beschouwd,&#13;
valt er ook nog wat te zeggen over de functies die bedrijfslichamen in de&#13;
praktijk hebben.47&#13;
Over de verordenende functie is reeds gesproken. Met name bij productschappen en&#13;
in het bijzonder in de agrarische sector vormt dit een belangrijke functie. Bij bedrijfschappen&#13;
is dit veel minder het geval.&#13;
De platformfunctie heeft een tweezijdig karakter. Enerzijds vormt het voor de centrale&#13;
overheid een nuttig voorportaal voor het algemeen beleid, waarmee de implementatie&#13;
van dat beleid meer op maat kan geschieden en zo nodig kan worden aangepast.&#13;
Anderzijds heeft de sector via het bedrijfslichaam de mogelijkheid om bij sectorbrede&#13;
problematieken het bedrijfslichaam te gebruiken om binnen de sector tot eenstemmigheid&#13;
te komen, en zo nodig het schap spreekbuis te laten zijn richting centrale&#13;
overheid. Daarbij speelt dat ondanks het feit dat in het kader van de uitvoering van&#13;
het rapport ‘Raad op Maat’ en de ‘Woestijnwet’ (eerder besproken bij hoofdstuk 3.1)&#13;
de verplichte adviesaanvrage door de rijksoverheid is vervallen, deze advisering aangaande&#13;
regeringsbeleid van de kant van de bedrijfslichamen op vrijwillige basis kan&#13;
geschieden. Een speciale vermelding in dit verband verdient de betrokkenheid van&#13;
productschappen bij de voorbereiding en uitvoering van de Brusselse marktordening&#13;
als ook de spreekbuisfunctie van de eerdergenoemde PLW in nationale en internationale&#13;
kaders op het gebied van levensmiddelenregelgeving. De PLW is een technisch&#13;
overleg waar standpunten worden gecoördineerd over nationale wetgeving (Warenwet,&#13;
Landbouwkwaliteitswet en de Bestrijdingsmiddelenwet), Europese regelgeving&#13;
en wereldwijde Codexnormen. Afgevaardigden van de PLW nemen deel aan geïnstitutionaliseerde&#13;
overlegfora op zowel nationaal (Warenwet), Europees (Raad en Commissie)&#13;
als wereldwijd (FAO + WHO) terrein en fungeren daar als spreekbuis namens&#13;
het bedrijfsleven in de diverse levensmiddelensectoren. Ook worden er periodiek&#13;
voorlichtingsbijeenkomsten gehouden voor het bedrijfsleven en andere belanghebbenden,&#13;
zoals in november 2004 aangaande de nieuwe ‘General Food Law’.&#13;
De belangenbehartigingsfunctie is in beginsel precair. Primair ligt deze functie bij de&#13;
brancheorganisaties, de belangenbehartigers bij uitstek. Bedrijfslichamen dienen zich&#13;
hier dan ook terughoudend op te stellen teneinde het kwetsbare onderscheid tussen&#13;
privaat en publiek niet te verstoren. Begeeft een bedrijfslichaam als functioneel gedecentraliseerd&#13;
overheidslichaam zich toch structureel op dit vlak, dan kan dat tot conflictsituaties&#13;
leiden. Zo begaf het Landbouwschap zich destijds vaak op het terrein&#13;
van de LTO, waarschijnlijk mede onder invloed van bestaande personele unies.&#13;
‘Schoenmaker blijf bij je leest’ is dan ook het wijs devies.&#13;
Slechts indien een zeer zwaarwegend sectorbelang in het geding is, waarbij de&#13;
gehele sector de meerwaarde van het bedrijfslichaam ten opzichte van de belangenbehartiging&#13;
van de private organisatie waardeert in het licht van zijn specifieke kennis&#13;
en brede verantwoordelijkheid, kan de PBO een eigen betekenis hebben.&#13;
Bij de functie als kennis- en onderzoekcentrum gaat het zowel om de monitorfunctie,&#13;
waarmee inzicht wordt verschaft in de markt en de spelers daarin, als het entameren&#13;
van waardevol wetenschappelijk onderzoek door het genereren van gelden en het&#13;
(gedeeltelijk) financieren daarvan. De resultaten daarvan dienen vrij verkrijgbaar te&#13;
zijn voor alle sectorgenoten en overige belanghebbenden.&#13;
De voorlichtings- en promotiefunctie omvat zowel de voorlichting over de aard van&#13;
de producten (kwaliteitskenmerken) en het verantwoord gebruik daarvan (bijvoorbeeld&#13;
bij alcoholische producten) als de promotie in de vorm van niet-bedrijfgerelateerde&#13;
reclame voor producten als zodanig, zoals bij exportbevordering.&#13;
6 Werknemersvertegenwoordiging&#13;
Ten slotte een enkel woord over de factor ‘arbeid’ omdat bij de rol van de werknemers&#13;
in het bestuur wel eens vraagtekens worden gezet. De paritaire bestuursvorm, althans&#13;
qua stemrecht, van werknemers/werkgevers is het wezenskenmerk van het PBO-stelsel.&#13;
De bonden (FNV, CNV en de Unie) leveren een actieve bijdrage in de besturen&#13;
van de bedrijfslichamen die zich inzetten voor een gezonde sociaal-economische ontwikkeling&#13;
van hun sectoren. In deze besturen bespreken zij met de werkgeversvertegenwoordigers&#13;
allerlei onderwerpen die voor werknemers van belang zijn, zoals&#13;
scholing en training, sociale regelgeving (m.n. bij bedrijfschappen), arbeidsomstandigheden&#13;
en sectorspecifiek onderzoek en voorlichting.&#13;
De Akkerbouwproductschappen en het Productschap Margarine, Vetten en Oliën&#13;
hebben in 1990 het Samenwerkingsverband Sociale Aangelegenheden opgericht teneinde&#13;
projecten te kunnen uitvoeren die specifiek voor de werknemers in de voedingsmiddelenindustrie&#13;
van belang zijn. Bij het Hoofdproductschap Akkerbouw is&#13;
daarvoor een aparte afdeling opgericht, de afdeling Arbeid.&#13;
In het licht van de huidige politieke discussie over de PBO hebben de vakbonden&#13;
aangegeven sterk aan voortzetting daarvan te hechten. Daarbij is aangegeven dat de&#13;
heffingen weliswaar worden opgebracht door ondernemingen, doch dat deze vaak&#13;
onderdeel zijn van afspraken tussen sociale partners, die transparant, vraaggestuurd&#13;
en complementair aan private werkzaamheden, de PBO benutten als instrument om&#13;
doelen voor het gezamenlijk sectorbelang en het belang voor de daarbinnen werkzame&#13;
personen te realiseren. Naar opvatting van de vakbonden zou de factor ‘arbeid’&#13;
evenwel beter en meer structureel verankerd dienen te worden in PBO-taken.&#13;
In navolging van de Visie ‘Op weg naar 2010’ van de Akkerbouwproductschappen&#13;
zien ook zij veel voordeel in verdergaande samenwerking binnen de PBO, waar&#13;
nodig in het (verder) samenvoegen van schappen.&#13;
7 Tenslotte&#13;
De PBO-lichamen kunnen alleen bestaan zolang de betreffende sector(en) het belang&#13;
daarvan blijven inzien. Zo zijn in het verleden in de agrarische sfeer het Productschap&#13;
Landbouwzaaizaden,48 het Productschap voor Aardappelen49 en het Landbouwschap50&#13;
opgeheven onder aandrang van de georganiseerde sector51. Door de jaren heen hebben&#13;
de (overige) bedrijfslichamen hun bestaansrecht bewezen zowel in de richting&#13;
van de politiek als van de sector.&#13;
Het is in beginsel een goede zaak dat bedrijfslichamen niet als vanzelfsprekend worden&#13;
beschouwd. Tot de jaren ’90 hadden de schappen – politiek bezien – een relatief&#13;
stil bestaan. Voor zover de sector niet zelf aan de deur rammelde, stond het bedrijfslichaam&#13;
niet ter discussie.&#13;
Als functioneel openbaar lichaam dient de functie door de tijd heen wel als nuttig&#13;
te worden ervaren. De schappen moeten dan ook steeds met hun tijd meegaan en uit&#13;
dien hoofde openstaan voor modernisering. Zoals uit deze beschouwing blijkt, hebben&#13;
de schappen vanaf de jaren ’90 niet over gebrek aan belangstelling te klagen gehad.&#13;
In het bijzonder vanuit de politieke hoek zijn zij keer op keer onderworpen geweest&#13;
aan een objectieve toetsing van het draagvlak waarop zij (moeten) rusten. Ook hier lijkt&#13;
langzamerhand het adagium op te gaan van ‘overdaad schaadt’. Het bedrijfsleven wordt&#13;
telkenmale opnieuw bevraagd over het nut en de noodzaak van de PBO-lichamen. Alle&#13;
partijen daarbij gaan zekere vermoeidheidverschijnselen vertonen. Een evaluatie om de&#13;
vier jaar, zoals thans structureel is ingebed in de wet, moet voldoende zijn.&#13;
Zoals in de beschouwing naar voren komt, zijn deze lichamen met name nuttig daar&#13;
waar de sector bestaat uit veel kleine ondernemingen, die niet zelf – en door hun&#13;
gevarieerdheid ook niet in groepsverband – tot bepaald beleid met daden kunnen&#13;
komen. Er is dan ook voor het schap veel aan gelegen voor de sector zo waardevol als&#13;
mogelijk te zijn met een effectieve en efficiënte organisatie.&#13;
Daarbij moeten de lasten voor de sector uiteraard niet groter zijn dan de baten.&#13;
Vermeldenswaard is dan ook dat uit de in opdracht van de centrale overheid gehouden&#13;
recente toetsing van administratieve lasten – één van de politieke items van dit&#13;
moment – is gebleken dat de administratieve lasten waarmee de PBO-lichamen het&#13;
bedrijfsleven belasten, opmerkelijk gering is. Op het totaal van administratieve lasten&#13;
welke de overheid het bedrijfsleven oplegt van € 16,4 miljard is dit voor de gehele&#13;
PBO € 23 miljoen, nog geen 0,2% derhalve! De bedrijfslichamen hebben in de richting&#13;
van het Kabinet bovendien de toezegging gedaan te werken aan een verdere&#13;
reductie van administratieve lasten van 50%.&#13;
Zowel de zbo’s als de PBO genieten reeds lang politieke belangstelling. Waar de&#13;
PBO-lichamen – naast de politiek – mede in handen is van het deel van de samenleving&#13;
op wiens verzoek en voor wie zij zijn ingesteld, en invloed kan uitoefenen op&#13;
het te voeren sector-beleid, is het bestaan van een zbo daarentegen enkel in handen&#13;
van de politiek. De zbo’s bedienen namelijk geen specifieke achterban. Reeds om die&#13;
reden dient de discussie omtrent de zbo niet op één noemer geschaard te worden met&#13;
die omtrent de PBO.&#13;
Wat betreft de PBO mag de conclusie zijn dat zolang de sector de PBO nuttig acht,&#13;
dit stelsel van functioneel gedecentraliseerde openbare lichamen een waardevol onderdeel&#13;
kan zijn van het openbaar bestuur.</content><legacyfootnotes>Mr. E.R. Kleijwegt is hoofd Juridische Zaken en Bestuursaangelegenheden bij het Hoofdproductschap&#13;
Akkerbouw.&#13;
1. Wet van 27 januari 1950, Stb. 1950, K22.&#13;
2. Kamerstukken II 1997-1998, 25 695, nr. 3, p. 7.&#13;
3. Voor meer historische informatie over de PBO: G.S.A. Dijkstra, F.M. van der Meer, J.W. van der Meer,&#13;
Productschappen en bedrijfschappen onderzocht, Alphen aan de Rijn 1995, p. 15-53.&#13;
4. Verordening financiën bedrijfslichamen 1999, Verordeningenblad Bedrijfsorganisatie 2000, nr. 36, RE 8.&#13;
5. Artikel 66 Wbo.&#13;
6. Deze criteria zijn vastgelegd in de Verordening representativiteit organisaties, Verordeningenblad&#13;
Bedrijfsorganisatie 2001, nr. 4.&#13;
7. Artikel 66, tweede lid, Wbo.&#13;
8. Het Hoofdbedrijfschap Agrarische Groothandel is voortgekomen uit de voormalige bedrijfschappen:&#13;
Bedrijfschap voor de Groothandel in Bloemkwekerijproducten, Bedrijfschap Groothandel en Tussenpersonen&#13;
in Aardappelen, Bedrijfschap voor de Groothandel in Groenten en Fruit, Bedrijfschap voor de&#13;
Handel in Tuinbouwzaden.&#13;
9. Artikel 66, eerste lid, Wbo.&#13;
10. Het Productschap Dranken is voortgekomen uit de voormalige bedrijfslichamen: Productschap voor&#13;
Gedistilleerde Dranken, Productschap Bier, Bedrijfschap Detailhandel Alcoholhoudende Dranken,&#13;
Bedrijfschap Frisdranken en Waters.&#13;
11. Ingeval van dispariteit in de onderlinge aantallen leden – veelal geen evenredige vertegenwoordiging aan&#13;
werknemerrszijde – wordt dit in de stemverhouding gecorrigeerd door de werknemers een omgekeerd&#13;
evenredig stemgewicht toe te kennen (art. 90 Wbo).&#13;
12. Artikel 89 jo. 22 Wbo.&#13;
13. Artikel 78 Wbo.&#13;
14. Artikel 89, tweede lid, jo. artikel 26, tweede lid, Wbo.&#13;
15. In het oorspronkelijke wetsvoorstel (vergaderjaar 1998/1999) was de goedkeuring van deze verordeningen&#13;
nog exclusief voorbehouden aan de centrale overheid, doch deze bevoegdheid is bij amendement&#13;
van het lid G. de Jong (CDA) teruggebracht naar de SER. Wel is de overheid bij de goedkeuring&#13;
betrokken indien een “Brusselse-toets” (steunmaatregel, technisch voorschrift) noodzakelijk is.&#13;
16. Securitel-arrest van het Hof van Justitie van de Europese Gemeenschappen C-194/94, Jur. 1996, p. I-2201.&#13;
17. Richtlijn nr. 98/34/EG van het Europese Parlement en de Raad van 22 juni 1998 betreffende een informatieprocedure&#13;
op het gebied van normen en technische voorschriften (PbEG 1998, L 204), later uitgebreid&#13;
met Richtlijn nr. 98/48/EG van het Europese Parlement en de Raad van 20 juli 1998 tot wijziging&#13;
van richtlijn nr. 98/34/EG betreffende een informatieprocedure op het gebied van normen en technische&#13;
voorschriften (PbEG 1998, L 217).&#13;
18. ‘Agreement on Technical Barriers to Trade’ en ‘Agreement on the Application of Sanitary and Phytosanitary&#13;
Measures’, Trb. 1994, 235.&#13;
19. Zie ook Th. L. Bellekom, ‘Securitel en de agrarische sector’, Agrarisch recht 1998, p. 134-157.&#13;
20. Bij de verordening ter vaststelling van een bestemmingsheffing is naast de meerderheid van twee derden&#13;
als hiervoor bedoeld, bovendien een meerderheid van twee derden vereist van de zijde van de ondernemersleden.&#13;
Het zijn immers de ondernemers die met een heffing worden belast.&#13;
21. Kamerstukken II 1997-1998, 25 695, nr. 3.&#13;
22. Enige spraakmakende rechterlijke uitspraken in dit verband zijn CBB 7 oktober 1998, nr. 95/1317/&#13;
009/013 (‘gedroogde zuidvruchten’), Productschap Tuinbouw; CBB 17 juli 1998, nr. 96/0245/012/008&#13;
(‘Noordzee’), Productschap Vis; CBB 3 oktober 2001, nr. AWB 99/644+645 (‘vruchtenwijn’), Productschap&#13;
Wijn; HR 27 september 2002, naar. COO/308HR//; HvJ 15 juli 2004, zaak nr C-345/02 (‘Pearle’)&#13;
Hoofdbedrijfschap Ambachten.&#13;
23. Variaties op deze twee goedkeuringsprocedures bestaan voor verordeningen welke niet tijdig zijn geannonceerd&#13;
dan wel welke strafrechtelijk te handhaven bepalingen bevatten (art. 106 resp. 126, vierde lid,&#13;
Wbo).&#13;
24. Hiermee wordt gebruik gemaakt van de mogelijkheid die artikel 96 Wbo de productschappen biedt.&#13;
25. Verordeningen (EG) nr. 1663/95 en 1258/1999. Hierin staan de richtlijnen voor de administratieve organisatie&#13;
waaraan betaalorganen voor de betaling van gelden uit het Europees Oriëntatie- en Garantiefonds&#13;
voor de Landbouw (EOGFL) moeten voldoen.&#13;
26. Het overheidsbeleid is erop gericht deze hybride constructie uit te bannen. Als voorbeeld moge dienen&#13;
de Kaderwet Diervoeder (22 oktober 2003, Stb. 2003, 478), waarmee de minister van LNV de implementatie&#13;
van Europese richtlijnen naar zich toe heeft getrokken, waar deze voorheen bij het Productschap&#13;
Diervoeder berustte.&#13;
27. Artikel 1 Wed.&#13;
28. Stb. 1999, 253.&#13;
29. De artikelen 104 en 106 van de Wbo zijn eerst op 1 januari 2003 in werking getreden bij KB van&#13;
10 december 2002 (Stb. 2002, 642).&#13;
30. Stb. 2004, 35 + 50; deze wet vervangt de gelijknamige wet uit 1954.&#13;
31. (Kleinere) schappen kunnen gebruik maken van een tuchtgerecht van een ander productschap (art. 7&#13;
Wet tbo 2004).&#13;
32. Artikel 30 Wet tbo 2004.&#13;
33. Artikel 34 Wet tbo.&#13;
34. Deze besluiten behoeven de goedkeuring van de Minister van LNV en de Minister van Justitie.&#13;
35. Besluit opheffing Landbouwschap, Stb. 2000, 411.&#13;
36. Hierbij is dankbaar gebruik gemaakt van het artikel ‘De modernisering van de publiekrechtelijke&#13;
bedrijfsorganisatie – Terugblik op een opmerkelijke discussie’ door drs. J.H.M. Kienhuis, oud-voorzitter&#13;
van de akkerbouwproductschappen (Maandschrift Economie, Jrg. 63, 1999) en de ‘PBO-kroniek&#13;
1996-1997’ door mr. W. Hiskes (SEW 4-1998).&#13;
37. Commissie De Jong.&#13;
38. SER 1996.&#13;
39. De Gemeentestem no. 7064.&#13;
40. Deze werkgroep stond onder leiding van mw. drs. Rempt-Halmmans de Jongh, oud-VVD-kamerlid.&#13;
41. Besluit advisering representativiteit bedrijfslichamen van de SER (Vb B.O. RE 3/2001, van 26-1-2001).&#13;
42. Verordening representativiteit organisaties van de SER (Vb B.O., RE 4/2001 van 26-1-2001, 51-4).&#13;
43. Een ‘88a-commissie’ is een in het instellingsbesluit genoemde commissie die gelijk een bestuur vanuit de&#13;
sector wordt benoemd en het bestuur adviseert in het bijzonder aangaande vast te stellen verordeningen:&#13;
een bedrijfslichaam zonder zelfstandige regelgevende bevoegdheid.&#13;
44. Brief 17 november 2004 (Kamerstukken II 2004-2005, 25 695, nr. 25).&#13;
45. Vanuit de watersportindustrie is verzocht om een eigen bedrijfschap.&#13;
46. De heer Th.A.M. Meijer, oud Tweede Kamerlid en als zodanig destijds voorzitter van de Vaste Commissie&#13;
voor Landbouw, Natuur en Voedselkwaliteit.&#13;
47. De onderscheiden functiebenamingen zijn ontleend aan het besproken KPMG-rapport.&#13;
48. Stcrt. 2 juni 1993, 101.&#13;
49. Stcrt. 29 september 1997, 186.&#13;
50. Stb. 2000, 411.&#13;
51. De publiekrechtelijke belangen voor de betreffende sectoren zijn nadien evenwel ingebed in (andere)&#13;
productschappen.&#13;
</legacyfootnotes><footnotes><footnote/></footnotes><auteurs>mr. E.R. Kleijwegt</auteurs><published>2005-05-01 00:00:00</published><modified>2005-05-01 00:00:00</modified><editiondate>2005-05-01</editiondate><htmlpath>https://denhollander.info/artikel/4260</htmlpath></article>
</articles></edition>