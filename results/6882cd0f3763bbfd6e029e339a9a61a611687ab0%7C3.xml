<edition><articles><article><jaar>2012</jaar><naam>Tijdschrift voor Agrarisch Recht</naam><uitgave>9</uitgave><aflevering>9</aflevering><searchword>TvAR 9/2012</searchword><id>10072</id><udhid>UDH:TvAR/10072</udhid><titel>Rechtspraak 5701 (TvAR 2012/5701)</titel><searchwords><searchword>TvAR 9/2012</searchword><searchword>TvAR 2012/5701</searchword><searchword>UDH:TvAR/10072</searchword></searchwords><attachments><attachment><name>TvAR2012_09_07_Rechtspraak_5701.pdf</name><extention>pdf</extention><url>https://denhollander.info/download/8686/ci</url></attachment></attachments><inleiding>Hof (kort geding): levering rechten eerst voltooid door re­gistratie op grond van de Meststoffenwet. Rechtbank (bo­demprocedure): de registratie brengt geen veranderingen in de privaatrechtelijk eigendomsverhoudingen. Daarbij komt dat het verlenen van medewerking aan overgang van op grond van een pachtovereenkomst in gebruik gegeven var­kensrechten aan de rechthebbende door wijziging van de re­gistratie te bewerkstelligen bij de Dienst Regelingen niet kwalificeert als een leveringshandeling die wordt getroffen door art. 35 Fw. &#13;
</inleiding><content>1. Het geding in eerste aanleg &#13;
Voor het geding in eerste aanleg verwijst het hof naar de in­houd van het vonnis van 7 april 2010 dat de voorzieningen­rechter in de rechtbank Zutphen tussen appellant (hierna te noemen: [appellant]) als eiser en geïntimeerde (hierna te noemen: de curator) als gedaagde in kort geding heeft gewe­zen; van dat vonnis is een fotokopie aan dit arrest gehecht. &#13;
2. Het geding in hoger beroep &#13;
2.1 [appellant] heeft bij exploot van 4 mei 2010 de cura­tor aangezegd van het hiervoor genoemde vonnis van 7 april 2010 in hoger beroep te komen, met dagvaarding van de cu­rator voor dit hof. &#13;
2.2 Bij memorie van grieven heeft [appellant] zijn eis gewij­zigd, vier grieven tegen het bestreden vonnis aangevoerd en toegelicht, bewijs aangeboden en producties in het geding gebracht. Hij heeft gevorderd dat het hof het bestreden von­nis zal vernietigen en, opnieuw recht doende, bij uitvoerbaar bij voorraad verklaard arrest: &#13;
1 (primair): de curator binnen 14 dagen na betekening van het arrest, althans binnen een door het hof te bepalen ter­mijn, zal gebieden aan Dienst Regelingen mee te delen het splitsen van het bedrijf, zoals in het als productie 5 bij de in­leidende dagvaarding overgelegde formulier vermeld, te re­gistreren ten name van [appellant], met inbegrip van de 1.432 varkenseenheden, en het ten goede laten komen aan [appellant] van de op grond van het gesplitste bedrijf toeko­mende toeslagrechten, waarbij de curator een dwangsom zal verbeuren van € 10.000,- per dag, dan wel een door het hof vast te stellen bedrag, indien de curator met [de nakoming van] het te wijzen arrest in gebreke blijft; &#13;
2 (subsidiair): de curator zal verbieden de 1.432 varkenseen­heden, zoals vermeld in het als productie 5 bij de inleidende dagvaarding overgelegde formulier en de op grond van het gesplitste bedrijf aan [appellant] toekomende toeslagrechten dan wel de 1.432 varkenseenheden zoals vermeld in het als productie 5 bij de inleidende dagvaarding overgelegde for­mulier, welke bij akte de dato 24 december 2008 zijn ver­kocht en geleverd aan [appellant], te verkopen aan een derde en/of te registreren dan wel medewerking te verlenen aan re­gistratie ten name van een derde, een en ander op straffe van &#13;
verbeurte van een direct opeisbare boete ad € 270.000,- res­pectievelijk een door het hof te bepalen boete; &#13;
3: de curator zal veroordelen in de kosten van beide instan­ties. &#13;
2.3 Bij memorie van antwoord heeft de curator de grieven bestreden en heeft hij bewijs aangeboden. Hij heeft gecon­cludeerd dat het hof het bestreden vonnis, voor zoveel no­dig onder verbetering van gronden, zal bekrachtigen, met veroordeling van [appellant] in de kosten van [bedoeld zal zijn:] het hoger beroep, waaronder de nakosten en de wette­lijke rente over de proceskosten vanaf de veertiende dag na dagtekening van het arrest tot aan betaling. &#13;
2.4 Vervolgens hebben partijen gelijktijdig schriftelijke plei­taantekeningen in het geding gebracht, waarbij [appellant] nieuwe producties in het geding heeft gebracht. Door op voorhand hun pleitaantekeningen aan de wederpartij toe te zenden, hebben beide partijen bij hun pleitaantekeningen kunnen reageren op de pleitaantekeningen van de wederpar­tij. &#13;
2.5 Tot slot hebben partijen de stukken voor het wijzen van arrest aan het hof overgelegd en heeft het hof arrest bepaald. &#13;
3. De vaststaande feiten &#13;
3.1 Het varkensbedrijf aan [adres] is door de vader van [ap­pellant] (hierna te noemen [A]) ingebracht in de beslo­ten vennootschap met beperkte aansprakelijkheid De Peter I B.V. (hierna te noemen: De Peter I), van welke vennoot­schap [A] middellijk bestuurder is. [A] is voorts middellijk bestuurder van de besloten vennootschap met beperkte aan­sprakelijkheid De Peter II B.V. (hierna te noemen: De Peter II). De Peter I houdt 100% van de aandelen in De Peter II. &#13;
3.2 Op 22 juli 1998 heeft De Peter I (als verpachter) een overeenkomst gesloten met De Peter II (als pachter), waar­bij het erf “De Peter” staande en gelegen aan de [adres] te­zamen met aan de Diepenheimseweg gelegen percelen, wei­land en bouwland vanaf 2 juni 1998 is verpacht aan De Peter II. &#13;
In art. 19 van die overeenkomst is onder de kop “Productie­rechten” het volgende bepaald: &#13;
“a. Ten aanzien van het verpachte zijn volgens opgave van Bureau Heffingen vanaf 1 januari 1998 de volgende mest­productierechten, uitgedrukt in kilogram fosfaat geregis­treerd: &#13;
&gt; grondgebonden 1.375 kilogram &#13;
&gt; niet grondgebonden/verplaatsbaar (varkens/kippen) 8.346 kilogram &#13;
het totale mestproductierecht bedraagt 9.721 kilogram &#13;
Op grond van het op 7 april 1998 door de Eerste Kamer van de Staten Generaal aangenomen wetsvoorstel Herstructure­ring Varkenshouderij, zullen genoemde mestproductierech­ten nadat de Wet Herstructurering Varkenshouderij in wer­king is getreden worden omgezet in zg. varkensrechten. &#13;
b. Tot het bedrijf behoorde volgens opgave van Bureau Hef­fingen een locatie, te weten [adres] &#13;
c. Bij einde van de pachtovereenkomst gaan de mestproduc­tierechten cq. de varkensrechten naar keuze van verpachter zonder vergoeding voor de pachter terug naar de verpachter of is pachter gehouden alsdan de waarde in het economisch verkeer van de mestproductierechten cq. de varkensrechten te vergoeden aan verpachter. De pachter dient ervoor te zor­gen dat gemelde productierechten zoveel mogelijk in stand blijven. &#13;
c. Pachter is verplicht -indien de mestproductierechten cq. varkensrechten bij einde van deze overeenkomst terug gaan naar verpachter op straffe van een boete van ƒ 500.000,- alle medewerking te verlenen bij de overdracht van genoemde rechten naar verpachter. &#13;
d. Pachter verbindt zich om niets te doen of na te laten waar­door de overgang van gemelde rechten wordt verhinderd of niet geheel wordt erkend. (…)” &#13;
3.3 Bij akte van levering van 24 december 2008 heeft De Peter I het woonhuis met aan- en toebehoren aan de [adres] aan [appellant] geleverd. Onder het kopje “Koopprijs, verre­kening diverse bedragen” is opgenomen dat de koopprijs &#13;
€ 1.115.000,- exclusief omzetbelasting bedraagt, waarvan een bedrag van € 270.000,- ziet op de waarde van varkens­rechten. &#13;
3.4 De Peter I heeft de door [appellant] betaalde koopsom aangewend ter voldoening van vorderingen van de ABN AMRO Bank op onder meer De Peter I en De Peter II. &#13;
3.5 Bij vonnis van de rechtbank Zutphen van 10 februari 2009 is De Peter II door de rechtbank Zutphen in staat van faillissement verklaard. Op die datum stonden de in het ge­ding zijnde varkensrechten (1.432,3 varkenseenheden) bij de Dienst Regelingen van het Ministerie van Landbouw, Na­tuur en Voedselkwaliteit (hierna te noemen: de Dienst Rege­lingen) geregistreerd op naam van De Peter II. &#13;
3.6 Op 29 april 2009 heeft de Dienst Regelingen een formu­lier ‘Splitsing van een bedrijf’ ontvangen waarmee bij die dienst de overdracht van dierproductierechten kan worden geregistreerd. Op het formulier, waarop als datum van on­dertekening 24 december 2008 is vermeld, is namens De Pe­ter II en door [appellant] ingevuld dat 1.432,3 varkenseen­heden worden overgedragen door De Peter II aan [appellant] en dat de datum van feitelijke splitsing 24 december 2008 is. &#13;
3.7 Bij brief van 9 juni 2009 heeft de curator aan [appellant] medegedeeld dat hij zich op het standpunt stelt dat de op 24 december 2008 door de Peter II aan [appellant] verkoch­te varkensrechten, die nog steeds geadministreerd staan op naam van De Peter II, in de boedel vallen en dat zij verkocht zullen worden. Subsidiair heeft de curator in die brief, voor zover mocht blijken dat de eigendom van de varkensrech­ten aan [appellant] is overgedragen, ingevolge art. 42 jo. 43 van de Faillissementswet (Fw) de rechtshandeling waarmee zulks is geschied, vernietigd. &#13;
3.8 Bij brief van 24 juni 2009 heeft de Dienst Regelingen aan De Peter II medegedeeld dat de verzochte splitsing van De Peter II naar [appellant] niet verwerkt kan worden om­dat de curator melding heeft gemaakt van het faillissement van De Peter II en te kennen heeft gegeven dat er zonder zijn toestemming geen productierechten mogen worden ver­plaatst. &#13;
4. De motivering van de beslissing in hoger beroep &#13;
4.1 De curator erkent dat [appellant] een spoedeisend be­lang heeft bij de door hem verzochte voorzieningen. Nu het spoedeisend belang ook voortvloeit uit de aard van de zaak, zal ook het hof uitgaan van een voldoende spoedeisend be­lang aan de zijde van [appellant]. &#13;
4.2 In eerste aanleg heeft [appellant] gevorderd – kort ge­zegd – de curator te gebieden mee te werken aan registratie van de 1.432 varkenseenheden op naam van [appellant]. Die vordering is in het bestreden vonnis afgewezen. In hoger be­roep heeft [appellant] aan zijn vordering een subsidiaire vor­dering toegevoegd, waarbij hij – kort gezegd – vordert de curator te verbieden de 1.432 varkenseenheden te verkopen &#13;
aan een derde en/of ze te (laten) registreren ten name van een derde. &#13;
4.3 In hoger beroep heeft [appellant] de grondslag van zijn vordering deels gewijzigd, in die zin dat hij zich thans (an­ders dan in eerste aanleg) op het standpunt stelt dat de on­derhavige varkensrechten altijd in eigendom van De Peter I zijn gebleven. [appellant] baseert zich daartoe op art. 19 van de pachtovereenkomst (aangehaald onder 3.2), waaruit naar zijn mening kan worden afgeleid dat De Peter II slechts het gebruiksrecht van de varkensrechten verkreeg. Daaruit vloeit volgens [appellant] voort dat De Peter I de varkens­rechten beschikkingsbevoegd aan hem heeft overdragen en dat De Peter II, ingevolge art. 19 van de pachtovereenkomst, verplicht is mee te werken aan de registratie van die rechten ten name van [appellant]. &#13;
De grieven beogen het geschil in volle omvang ter beoorde­ling aan het hof voor te leggen, dit op basis van de in hoger beroep gewijzigde grondslag. &#13;
4.4 Naar het voorlopig oordeel van het hof volgt uit de arti­kelen 25 juncto 27 en 28 van de Meststoffenwet, betreffende de overgang van productierechten, dat de overgang van een varkensrecht slechts kan plaatsvinden middels overdracht van dat varkensrecht van het vermogen van de oorspron­kelijk rechthebbende naar het vermogen van de opvolgend rechthebbende. Art. 28 van de Meststoffenwet bepaalt im­mers uitdrukkelijk dat op het tijdstip van registratie van de kennisgeving, verkleining plaatsvindt van het varkensrecht van het bedrijf waarvan het desbetreffende recht afkomstig is, en dat een vergroting plaatsvindt van het varkensrecht, van het bedrijf waarnaar het desbetreffende recht overgaat. Uit art. 27 van de Meststoffenwet blijkt voorts dat de over­gang van een varkensrecht eerst wordt geëffectueerd door registratie van de daartoe benodigde kennisgeving. &#13;
Volledigheidshalve overweegt het hof nog dat deze wetsuit­leg steun vindt in de uitspraak van het College van Beroep voor het bedrijfsleven (hierna: CBB) van 4 juli 2007 (LJN: BB0119), waarbij het CBB op grond van de in essentie ge­lijkluidende artikelen 16 en 18 van de (thans vervallen) Wet herstructurering varkenshouderij heeft overwogen dat pas vanaf het tijdstip waarop registratie van de kennisgeving van overdracht heeft plaatsgevonden aanspraak kan worden ge­maakt op het van een ander bedrijf afkomstige varkensrecht. De stelling van [appellant] dat het mogelijk is een gebruiks­recht te vestigen op varkensrechten (voor welke mogelijk­heid partijen volgens hem zouden hebben geopteerd) wordt dus verworpen. &#13;
4.5 Wel staat het de partijen bij de overdracht van varkens­rechten uiteraard vrij een obligatoire overeenkomst te slui­ten, waarbij aan degene die de varkensrechten overgedragen krijgt, de verplichting wordt opgelegd die varkensrechten op enig moment aan de oorspronkelijke eigenaar van die rechten terug te leveren. Het hof begrijpt uit de bewoordin­gen van art. 19 van de pachtovereenkomst dat De Peter I, als verpachter, en De Peter II, als pachter, een dergelijke over­eenkomst hebben gesloten. De varkensrechten werden aan De Peter II overgedragen, hetgeen werd geëffectueerd mid­dels registratie van die rechten op naam van De Peter II, en partijen spraken af dat De Peter II, indien De Peter I daar­voor zou kiezen, bij het einde van de pachtovereenkomst de varkensrechten weer zou terugleveren aan De Peter I. In het tweede lid c van dat artikel staat ook met zoveel woorden dat De Peter II in dat geval verplicht is “alle medewerking te verlenen bij de overdracht van genoemde rechten naar ver­pachter”. &#13;
4.6 Art. 35 lid 1 Fw bepaalt dat indien op de dag van de fail­lietverklaring nog niet alle handelingen die voor een leve­ring door de schuldenaar nodig zijn, hebben plaatsgevonden, de levering niet geldig meer kan geschieden. Nu de registra­tie van de overdracht van varkensrechten een noodzakelij­ke voorwaarde is voor de overdracht van varkensrechten, is het hof (voorshands) van oordeel dat voor de beantwoording van de vraag of de onderhavige varkensrechten in de faillis­sementsboedel vallen, niet beslissend is of zich voor de fail­lissementsdatum een wijziging in de privaatrechtelijke ver­houdingen heeft voorgedaan, maar of die wijziging op de faillissementsdatum door registratie van de overdracht langs publiekrechtelijke weg was geëffectueerd (zie ook de onder 4.4 genoemde uitspraak van het CBB en het arrest van de Hoge Raad van 9 april 2004, NJ 2004, 331). &#13;
4.7 Tussen partijen staat vast dat op de dag van de failliet­verklaring van De Peter II de varkensrechten nog steeds op naam van De Peter II geregistreerd stonden. De gewenste overdracht aan [appellant] was dus nog niet langs publiek­rechtelijke weg geëffectueerd. Dat brengt met zich dat de varkensrechten in de failliete boedel vallen en dat de vraag of De Peter II (eventueel middels lasthebber De Peter I) op die datum reeds een overeenkomst tot overdracht van de varkensrechten met [appellant] had gesloten, in het midden kan blijven. Datzelfde geldt voor de vraag of het meldings­formulier al dan niet voor de faillissementsdatum aan de Dienst Regelingen was toegezonden. Vaststaat immers dat het formulier pas na die datum door die Dienst is ontvan­gen, zodat het geen effect meer kon sorteren. Ingevolge art. 35 lid 1 Fw kón de levering na het uitspreken van het fail­lissement niet meer geldig geschieden. Het meer subsidiaire standpunt dat de curator onrechtmatig dan wel in strijd met de eisen van redelijkheid en billijkheid handelt, door niet mee te werken aan overschrijving van de varkensrechten, gaat derhalve reeds om die reden niet op. &#13;
4.8 Zowel de primaire als de subsidiaire vordering van [ap­pellant] strandt op de omstandigheid dat aannemelijk is dat de varkensrechten in de failliete boedel vallen. &#13;
[appellant] heeft nog aangeboden bewijs te leveren van zijn stellingen. Deze kort gedingprocedure leent zich echter niet voor bewijslevering, zodat het hof reeds om die reden aan dat bewijsaanbod voorbijgaat. &#13;
Slotsom &#13;
4.9 De slotsom luidt dat het hoger beroep geen doel treft. Het bestreden vonnis zal derhalve worden bekrachtigd en het in hoger beroep meer of anders gevorderde zal worden afgewezen. Als de in het ongelijk gestelde partij zal [appel­lant] in de kosten van het hoger beroep worden veroordeeld. &#13;
5. De beslissing &#13;
Het hof, recht doende in kort geding in hoger beroep: &#13;
bekrachtigt het tussen partijen gewezen vonnis van de voor­zieningenrechter in de rechtbank Zutphen van 7 april 2010; &#13;
veroordeelt [appellant] in de kosten van het hoger beroep, tot aan deze uitspraak aan de zijde van de curator begroot op &#13;
€ 1.788,- voor salaris van de advocaat overeenkomstig het liquidatietarief en op € 314,- voor griffierecht, te voldoen binnen veertien dagen na dagtekening van dit arrest, en – voor het geval voldoening binnen bedoelde termijn niet plaatsvindt – te vermeerderen met de wettelijke rente te rekenen vanaf het verstrijken van bedoelde termijn voor vol­doening; &#13;
veroordeelt [appellant] in de nakosten, begroot op € 131,- met bepaling dat dit bedrag zal worden verhoogd met € 68,- in geval hij niet binnen veertien dagen na aanschrijving aan deze uitspraak heeft voldaan én betekening heeft plaatsge­vonden; &#13;
wijst af het meer of anders gevorderde. &#13;
Rechtbank Zutphen: &#13;
Vonnis in de zaak van &#13;
1. [eiser 1], &#13;
wonende te Gelselaar, gemeente Berkelland, &#13;
2. de besloten vennootschap met beperkte aansprakelijkheid &#13;
[eiser 2], &#13;
gevestigd te Gelselaar, gemeente Berkelland, &#13;
eisers, &#13;
advocaat mr. A.M. Rottier te ’s-Hertogenbosch, &#13;
tegen &#13;
MR. PETER HARMEN VESTIENS &#13;
in zijn hoedanigheid van curator in het faillissement van de besloten vennootschappen [BV 1] en [BV 2], &#13;
kantoorhoudende te Doetinchem, &#13;
gedaagde, &#13;
advocaat mr. P.H. Vestiens te Doetinchem. &#13;
Partijen zullen hierna [eisers] en de curator genoemd wor­den. Eisers worden afzonderlijk [eiser 1] en [eiser 2] ge­noemd. &#13;
1. De procedure &#13;
1.1. Het verloop van de procedure blijkt uit: &#13;
- het tussenvonnis van 4 april 2012 &#13;
- het proces-verbaal van comparitie van 28 juni 2012. &#13;
1.2. Ten slotte is vonnis bepaald. &#13;
2. De feiten &#13;
2.1. In het verleden heeft [vader eiser 1] (hierna [vader eiser 1]) met zijn echtgenote, ouders van [eiser 1], op verschillen­de locaties varkensbedrijven geëxploiteerd. [vader eiser 1] heeft onder meer alle goederen behorend tot het bedrijf ge­legen aan de [adres] te Gelselaar in eigendom ingebracht in [eiser 2]. &#13;
2.2. [eiser 2] heeft voornoemde onroerende zaken verpacht aan [BV 1] (hierna: [BV 1]). In de op 8 oktober 1998 door de Grondkamer Oost goedgekeurde reguliere pachtovereen­komst d.d. 22 juli 1998 (hierna de pachtovereenkomst) is onder meer het volgende opgenomen: &#13;
“PRODUCTIERECHTEN &#13;
Artikel 19 &#13;
a. Ten aanzien van het verpachte zijn volgens opgave van Bureau heffingen vanaf 1 januari 1998 de volgende mestpro­ductierechten, uitgedrukt in kilogram fosfaat geregistreerd: &#13;
› grondgebonden 1.375 kilogram &#13;
› niet gebonden/verplaatsbaar (varkens/kippen) 8.346 kilo­gram &#13;
het totale mestproductierecht bedraagt 9.721 kilogram &#13;
Op grond van het op 7 april 1998 door de Eerste Kamer van de Staten Generaal aangenomen wetsvoorstel Herstructure­ring Varkenshouderij, zullen genoemde mestproductierech­ten nadat de Wet Herstructurering Varkenshouderij in wer­king is getreden worden omgezet in zg. varkensrechten. &#13;
b. Tot het bedrijf behoorde volgens opgave van Bureau Hef­fingen een locatie, te weten [adres]. &#13;
c. Bij einde van de pachtovereenkomst gaan de mestproduc­tierechten cq. de varkensrechten naar keuze van verpachter zonder vergoeding voor de pachter terug naar de verpachter of is pachter gehouden alsdan de waarde in het economisch verkeer van de mestproductierechten cq. de varkensrechten te vergoeden aan verpachter. De pachter dient ervoor te zor­gen dat gemelde productierechten zoveel mogelijk in stand blijven. &#13;
c. Pachter is verplicht –indien de mestproductierechten cq. varkensrechten bij einde van deze overeenkomst terug gaan naar verpachter op straffe van een boete van ƒ 500.000,- alle medewerking te verlenen bij de overdracht van genoemde rechten naar verpachter. &#13;
d. Pachter verbindt zich om niets te doen of na te laten waar­door de overgang van gemelde rechten wordt verhinderd of niet geheel wordt erkend. &#13;
e. (…)” &#13;
2.3. Op 24 december 2008 heeft [eiser 2] het varkensbe­drijf gelegen aan de [adres] aan [eiser 1] verkocht en gele­verd. In de akte van levering is onder meer het volgende op­genomen: &#13;
“Verkoper heeft blijkens een met koper aangegane koop­overeenkomst aan koper verkocht en levert op grond daar­van aan koper, die blijkens voormelde overeenkomst van verkoper heeft gekocht en bij deze aanvaardt: &#13;
het woonhuis met aan- en toebehoren, plaatselijk bekend te [adres], (…) &#13;
(…) &#13;
De koopprijs is onderverdeeld als volgt: &#13;
- cultuurgronden (…); &#13;
- oude woning met twee wooneenheden en (…) ondergrond (…) &#13;
- bedrijfsgebouwen en verhardingen (…); &#13;
- onder- en omliggende gebouwen/erf (…) &#13;
- levende have (…) &#13;
- waarde varkensrechten (…) (€ 270.000,00). &#13;
(…) &#13;
Koper heeft de koopprijs en het verder door hem blijkens deze akte verschuldigde voldaan door storting op de kwa­liteitsrekening ten name van Derdengelden Notarispraktijk (…), ter uitbetaling op de wijze als is vermeld in het koop­contract. &#13;
(…) &#13;
Artikel 5 &#13;
Verkoper garandeert het navolgende: &#13;
1. (…) &#13;
2. het verkochte wordt overgedragen vrij van huur, pacht en /of van andere aanspraken tot gebruik (…)” &#13;
2.4. Het varkensrecht stond op 24 december 2008 in de re­gisters van de Dienst Regelingen te Assen van destijds het ministerie van Landbouw, Natuur en Voedselkwaliteit (LNV) - hierna: Dienst Regelingen – geregistreerd ten name van [BV 1]. &#13;
2.5. Bij vonnis van de rechtbank Zutphen van 10 februari 2009 is [BV 1] in staat van faillissement verklaard met be­noeming van mr. P.H Vestiens als curator. &#13;
2.6. Op 29 april 2009 heeft de Dienst Regelingen een formu­lier ‘Splitsing van een bedrijf’ ontvangen, waarmee bij die dienst de afsplitsing van productierechten kan worden ge­registreerd. Op het formulier, met als datum van onderteke­ning 24 december 2008, is namens [BV 1] en door [eiser 1] ingevuld dat 1.432,3 varkenseenheden worden overgedra­gen door [BV 1] aan [eiser 1] en dat de datum van feitelijke splitsing 24 december 2008 is. &#13;
2.7. Bij brief van 24 juni 2009 heeft de Dienst Regelingen aan [BV 1] onder meer het volgende geschreven: &#13;
“Op 29 april 2009 heb ik het formulier ‘Splitsing van een bedrijf’ ontvangen. (…) &#13;
U heeft een aanvraag ingediend om de locaties [adres] af te splitsen van De [BV 1] BV naar [eiser 1]. Met de locaties wilt u 1432,3 varkenseenheden verplaatsen naar [eiser 1]. Curator Mr Vestiens heeft mij echter gemeld dat uw bedrijf in staat van faillissement verkeert en dat er zonder zijn toe­stemming geen productierechten verplaatst mogen worden.” &#13;
2.8. Bij vonnis in kort geding van de rechtbank Zutphen van 9 april 2010 is de vordering van [eiser 1] om de curator te gebieden aan de Dienst Regelingen mee te delen het split­sen van het bedrijf conform het ingezonden formulier te re­gistreren ten name van [eiser 1] met inbegrip van de 1.432,3 varkenseenheden, afgewezen. Dit vonnis is in hoger beroep bij arrest in kort geding van het gerechtshof Arnhem van 29 maart 2011 bekrachtigd. &#13;
2.9. Na verkregen toestemming van de rechter-commissa­ris heeft de curator [eiser 1] medegedeeld dat hij de varkens­rechten wilde verkopen en hem tot aankoop hiervan in de gelegenheid gesteld. [eiser 1] heeft de curator medegedeeld niet over de financiële middelen te beschikken om de ge­vraagde prijs te betalen. Daarna heeft de curator de varkens­rechten aan een derde verkocht. &#13;
3. De vordering &#13;
3.1. [eisers] vordert dat de rechtbank bij uitvoerbaar bij voorraad te verklaren vonnis: &#13;
primair &#13;
a. de curator zal veroordelen om aan [eiser 1], tegen behoor­lijk bewijs van kwijting, te vergoeden de ten gevolge van het onrechtmatig handelen door de curator door [eiser 1] ge­leden schade ten bedrage van € 270.000,00, te vermeerderen met de wettelijke rente vanaf 1 juli 2009, althans vanaf 7 de­cember 2011 tot aan de dag der algehele voldoening, &#13;
b. de curator zal veroordelen om aan [eiser 1] tegen behoor­lijk bewijs van kwijting te vergoeden de ten gevolge van het onrechtmatig handelen van de curator door [eiser 1] geleden bedrijfsschade, nader op te maken bij staat en te vereffenen volgens de wet, &#13;
c. voor recht zal verklaren dat de curator aansprakelijk is je­gens [eiser 1] voor de door het Openbaar Ministerie c.q. de strafrechter aan [eiser 1] op te leggen boetes wegens over­treding van het zogenaamde ‘uitbreidingsverbod’, ten ge­volge van het door [eiser 1] niet kunnen beschikken over de door hem van [eiser 2] aangekochte 1.432,3 varkensrechten, &#13;
d. de curator zal veroordelen om aan [eiser 1] tegen be­hoorlijk bewijs van kwijting te voldoen het bedrag van € 4.000,00 inzake door [eiser 1] gemaakte buitengerechtelij­ke kosten, &#13;
e. de curator zal veroordelen in de kosten van de procedu­re, te vermeerderen met de nakosten ad € 131,00 (zonder be­tekening) respectievelijk € 199,00 (met betekening), alsme­de te vermeerderen met de wettelijke rente over deze kosten vanaf veertien dagen na dagtekening van het vonnis. &#13;
subsidiair &#13;
voor het geval de rechtbank oordeelt dat de curator niet de revindicatieactie met betrekking tot de varkensrechten van [eiser 1] illusoir zou hebben gemaakt, maar die van [eiser 2]: &#13;
a. voor recht zal verklaren dat de curator jegens [eiser 2] on­rechtmatig heeft gehandeld en de curator jegens [eiser 2] aansprakelijk is voor de door haar geleden schade, die is veroorzaakt door het onrechtmatig handelen van de curator, &#13;
b. de curator zal veroordelen om aan [eiser 2] tegen behoor­lijk bewijs van kwijting te vergoeden de ten gevolge van het onrechtmatig handelen van de curator door [eiser 2] geleden schade ten bedrage van € 270.000,00, te vermeerderen met de wettelijke rente vanaf 1 juli 2009, althans vanaf 7 decem­ber 2011 tot aan de dag der algehele voldoening, &#13;
c. de curator zal veroordelen om aan [eiser 2] tegen behoor­lijk bewijs van kwijting te vergoeden de ten gevolge van het onrechtmatig handelen van de curator door [eiser 2] geleden schade, bestaande in de door [eiser 1] geleden bedrijfsscha­de, op te maken bij staat en te vereffenen volgens de wet, &#13;
d. voor recht zal verklaren dat de curator aansprakelijk is je­gens [eiser 2] voor de door haar te lijden schade, bestaande in de door het Openbaar Ministerie c.q. de strafrechter aan [eiser 1] op te leggen boetes wegens overtreding van het zo­genaamde ‘uitbreidingsverbod, ten gevolge van het door [ei­ser 1] niet kunnen beschikken over de door hem van [eiser 2] aangekochte 1.432,3 varkensrechten, &#13;
e. de curator zal veroordelen om aan [eiser 2] tegen be­hoorlijk bewijs van kwijting te voldoen het bedrag van € 4.000,00 inzake door [eiser 2] gemaakte buitengerechtelij­ke kosten, &#13;
f. de curator zal veroordelen in de kosten van de procedu­re, te vermeerderen met de nakosten ad € 131,00 (zonder be­tekening) respectievelijk € 199,00 (met betekening), alsme­de te vermeerderen met de wettelijke rente over deze kosten vanaf veertien dagen na dagtekening van het vonnis. &#13;
3.2. [eisers] legt aan zijn vorderingen, tegen de achtergrond van de vaststaande feiten, de navolgende stellingen ten grondslag. &#13;
Op grond van de tussen [eiser 2] (verpachter) en [BV 1] (pachter) gesloten pachtovereenkomst behoren de varkens­rechten tot het vermogen van [eiser 2] en beschikt [BV 1] slechts over een gebruiksrecht ten aanzien van deze varkens­rechten. &#13;
Op grond van de Meststoffenwet moet de feitelijk produ­cent c.q. de landbouwer het varkensrecht op zijn/haar naam hebben gesteld in de registers van de Dienst Regelingen. In art. 19 van de Meststoffenwet, het zogenoemde uitbreidings­verbod, is bepaald dat het is verboden op een bedrijf gemid­deld in een kalenderjaar een groter aantal varkens te houden dan het op het bedrijf rustende varkensrecht. De civielrech­telijke titel op basis waarvan de producent c.q. landbouwer genoemde productie-eenheden in gebruik heeft, is niet rele­vant. Hij/Zij hoeft slecht aan te tonen dat hij/zij het exclu­sieve gebruiksgenot heeft van de tot het bedrijf behorende productie-eenheden. De civielrechtelijke titels moeten in de administratie van de landbouwer worden opgenomen (art. 32 Uitvoeringsbesluit Meststoffenwet). Uit de formulering van art. 25 Meststoffenwet, waarin is bepaald dat varkens­rechten “onder welke titel dan ook” kunnen overgaan, vloeit voort dat als varkensrechten zijn geregistreerd voor een be­drijf, dit niet automatisch betekent dat deze rechten behoren tot het vermogen van degene ten name van wie de rechten zijn gesteld in de registers van de uitvoeringsinstantie Dienst Regelingen te Assen van thans het ministerie van Economi­sche Zaken, Landbouw en Innovatie (EL&amp;I). &#13;
De woorden ‘overgang’ en ‘overgaan’ zoals opgenomen in de meststoffenwetgeving zijn geen synoniem voor het woord ‘overdracht’ als bedoeld in art. 3:84 BW. De term ‘overgang’ als bedoeld in art. 25 Meststoffenwet is overge­nomen uit art. 16 van de (inmiddels vervallen) Wet herstruc­turering varkenshouderij (Whv). In de Memorie van Toe­lichting bij art. 19 Whv is onder meer opgenomen: &#13;
“Evenals bij het huidige systeem van mestproductierechten is uitdrukkelijk bepaald dat op het varkensrecht geen pand­recht kan worden gevestigd (…). Een dergelijk recht ver­houdt zich slecht met de wijze waarop het varkensrecht overgaat, waarbij de civielrechtelijke titel niet van belang is maar uitsluitend de registratie door het Bureau Heffin­gen. Het bureau Heffingen staat volledig buiten de civiel­rechtelijke verbintenissen die de partijen jegens elkaar of je­gens derden, bijvoorbeeld een pandhouder, zijn aangegaan en het heeft op dat punt dan ook een volstrekt lijdelijke rol. Het zou gelet op deze invulling van de wijze van overgang van het varkensrecht en gelet op het bedrijfsgebonden ka­rakter van dat recht ook moeilijk zijn om invulling aan het recht van parate executie te geven. Een en ander zou een af­zonderlijke wettelijke regeling behoeven die de uitvoerbaar­heid van het systeem niet ten goede komt. Daarvoor is niet gekozen.” &#13;
In de Memorie van Toelichting bij de huidige Meststoffen­wet is eenzelfde passage opgenomen. &#13;
De definitie van het begrip ‘overdracht’ in art. 1 onder j Whv luidt: ‘eigendomsovergang, het vestigen of overdragen van een zakelijk gebruiksrecht dan wel het tenietgaan van dat recht, of het tot stand komen of eindigen van een door de grondkamer goedgekeurde pachtovereenkomst.’ &#13;
Het is derhalve niet correct om de bestuursrechtelijke ter­men ‘overgang’ en ‘overdracht’ zoals opgenomen in de meststoffenwetgeving uit te leggen conform hun civiele be­tekenis, meer in het bijzonder art. 3:84 Burgerlijk Wetboek (BW). &#13;
Doel en strekking van de artikelen 25, 27 en 28 in combina­tie met art. 19 Meststoffenwet is verplaatsing c.q. overgang van productierechten mogelijk te maken zonder dat uitbrei­ding van de productie plaatsvindt. De regel dat men pas aan­spraak kan maken op een varkensrecht na registratie maakt de regeling tot een handhaafbaar systeem. Uit registratie kan derhalve geen eigendom worden afgeleid. &#13;
Het beroep van de curator op de jurisprudentie van de Hoge Raad (NJ 2004, 331) en het CBb (LJN: BB0119) slaagt niet, omdat deze uitspraken een ander feitencomplex betref­fen. [eisers] beroept zich in dezen op het arrest van de Hoge Raad van 16 mei 1997 (NJ 1998, 238). &#13;
In art. 19 van de pachtovereenkomst hebben partijen tot uit­drukking gebracht dat het tijdelijke ingebruikgeving betreft. Beoogd is het bedrijf als eenheid tijdelijk in gebruik te ge­ven aan [BV 1]. Het is nimmer de bedoeling geweest om de productierechten in het vermogen van de pachter te laten vloeien. Dit blijkt onder meer uit het feit dat de pachter nim­mer een met de waarde in het economische verkeer over­eenkomende vergoeding heeft betaald. Ten aanzien hiervan heeft nooit een geldige overdracht in de zin van art. 3:84 BW plaatsgevonden. Het strookt ook niet met de mogelijk­heid om bij einde van de pachtovereenkomst de productie­rechten tegen een te bepalen vergoeding over te nemen. Van die mogelijkheid heeft [eiser 2] geen gebruik gemaakt, ge­let op het feit dat zij de rechten heeft verkocht en geleverd aan [eiser 1]. Daarom heeft [BV 1] medewerking verleend aan de registratie van de rechten ten name van [eiser 1]. Bij het einde van de pachtovereenkomst vloeit het gebruiksrecht van het gepachte inclusief de daarmee samenhangende pro­ductierechten, waaronder het varkensrecht, van rechtswege toe aan de verpachter. &#13;
De pachtovereenkomst tussen [eiser 2] en [BV 1] is feitelijk beëindigd op 24 december 2008. Dit blijkt onder meer uit de akte van levering van 24 december 2008, waarin is bepaald dat de goederen door [eiser 2] aan [eiser 1] vrij van pacht en huur worden geleverd, alsmede het formulier ‘Splitsing van een bedrijf’ gericht aan Dienst Regelingen waarmee de overdracht van de locatie aan de [adres] is gemeld. De ver­plichting tot medewerking hieraan vloeit voort uit art. 19 pachtovereenkomst. Op grond van art. 7:323 lid 1 BW moet worden geconcludeerd dat de pachtovereenkomst met in­gang van 24 december 2008 is geëindigd. &#13;
Voor het faillissement van [BV 1] waren door [eiser 2], [BV 1] en [eiser 1] alle handelingen verricht, noodzakelijk voor de registratie van de varkensrechten op naam van Ruler door de Dienst Regelingen. Nu de varkensrechten niet in de fail­liete boedel van [BV 1] vallen, was de curator niet gerech­tigd de registratie van de varkensrechten op naam van [eiser 1] tegen te houden en vervolgens aan derden te verkopen. Daarmee heeft de curator jegens [eiser 1] onrechtmatig ge­handeld. Als gevolg hiervan heeft [eiser 1] schade gele­den, omdat hij de koopprijs reeds had betaald, thans varkens houdt zonder over rechten te beschikken en geen financie­ringsmogelijkheden meer heeft. &#13;
Subsidiair wordt schade gevorderd door [eiser 2], inge­val wordt geoordeeld dat de rechten niet in de failliete boe­del vallen, maar evenmin zijn overgegaan naar het vermo­gen van [eiser 1]. &#13;
De schade bestaat uit de koopprijs van € 270.000,00 en be­drijfsschade door stagnatie wegens het ontbreken van var­kensrechten. &#13;
Ten slotte wordt aanspraak gemaakt op wettelijke rente over de gevorderde schadebedragen met ingang van 1 juli 2009 en op buitengerechtelijke kosten van € 4.000,00. &#13;
4. Het verweer &#13;
4.1. De curator concludeert dat de rechtbank [eisers] bij von­nis niet-ontvankelijk zal verklaren in zijn vorderingen, al­thans hem deze zal ontzeggen met zijn uitvoerbaar bij voor­raad te verklaren veroordeling in de kosten van het geding. &#13;
4.2. De curator voert de navolgende verweren aan. &#13;
Primair betwist de curator dat de 1.432,3 varkensrechten die stonden geregistreerd op naam van [BV 1] door [eiser 2] bij akte van levering van 24 december 2008 aan [eiser 1] zijn verkocht en geleverd. Er wordt slechts een onroerende zaak verkocht en geleverd. &#13;
Subsidiair stelt de curator dat dit in ieder geval niet de 1.432,3 varkensrechten zijn geweest die op naam van [BV 1] stond geregistreerd bij de Dienst Regelingen. Als al var­kensrechten bij akte van levering van 24 december 2008 zijn verkocht en/of geleverd, heeft [eisers] niet aangetoond dat het de varkensrechten betreft die onderwerp van de proce­dure zijn. &#13;
Voorts is [eiser 2] niet beschikkingsbevoegd tot levering, omdat [BV 1] over de varkensrechten beschikte. &#13;
In de Meststoffenwetgeving of andere wetgeving staan geen bepalingen waaruit volgt dat een varkensrecht tijde­lijk in gebruik kan worden gegeven aan een derde. De aard van het recht verzet zich ertegen dat het varkensrecht al­leen in gebruik wordt verstrekt. Alleen registratie van over­gang naar het vermogen van het ene bedrijf naar het ande­re bedrijf is mogelijk ingevolge de Meststoffenwet. In titel 4 van de Meststoffenwet is de regeling over de “Overgang van het productierecht” opgenomen. De woorden “overgang” en “overgaan” in deze titel kunnen niet anders worden gezien dan als een synoniem voor het woord “overdracht” als be­doeld in art. 3:84 BW. Dat in art. 25 Meststoffenwet “onder welke titel dan ook” is opgenomen, ziet slechts op de titel van verkrijging van goederen zoals onder algemene of bij­zondere titel als bedoeld in art. 3:80 BW. Het “leasen” van varkensrechten kan niet worden gezien als gebruiksrecht, maar kwalificeert als een overdracht van eigendom onder voorwaarden. &#13;
Ten onrechte stelt [eisers] dat de registratie in de registers van de Dienst Regelingen geen privaatrechtelijke gevolgen heeft. Dit blijkt het arrest van de Hoge Raad inzake visrech­ten (HR 9 april 2004, NJ 2004, 331) en de uitspraak van het College van Beroep voor het bedrijfsleven inzake varkens­rechten (CBb 4 juli 2007, LJN BB0119). Deze uitspraken impliceren dat alle handelingen van [eiser 2] of van [BV 1] die erop gericht waren om de eigendom van de varkensrech­ten over te dragen geen rechtsgevolg hebben gehad, omdat de rechten op de datum van het faillissement stonden gere­gistreerd op naam van [BV 1]. &#13;
Het feit dat de varkensrechten in de pachtovereenkomst van 8 oktober 1998 tussen [eiser 2] en [BV 1] zijn opgenomen, betekent niet dat daarmee sprake is van een gebruiksrecht. De varkensrechten staan niet vermeld onder de “omschrij­ving verpachte zaken”. Op grond van art. 19 van de pacht­overeenkomst krijgt [BV 1] het volledige eigendomsrecht en krijgt [eiser 2] louter persoonlijke obligatoire rechten en ver­plichtingen. &#13;
Mede gelet op de uitspraak van het CBb was de curator niet verplicht om zijn medewerking aan [eiser 1] te verlenen om de varkensrechten op naam van [eiser 1] geregistreerd te krijgen. Daarbij komt dat de in de pachtovereenkomst opge­nomen verplichting hooguit een verplichting is tussen [BV 1] en [eiser 2]. [eiser 1] is een derde die op dit punt geen vorderingsrecht heeft jegens [BV 1]. &#13;
Zou sprake zijn van een rechtsgeldige overdracht tussen [ei­ser 2] en [eiser 1], dan blijkt nergens uit dat de verplichting tot teruglevering of waardevergoeding ook is overgegaan op [eiser 1]. Dit zijn persoonlijke verplichtingen van [eiser 2] aan [BV 1] zonder zakelijke werking. Nu niet is gebleken van instemming van [BV 1] kan geen sprake zijn van con­tractsovername. &#13;
De curator heeft de varkensrechten pas verkocht met toe­stemming van de rechter-commissaris, nadat was gebleken dat het standpunt van [eiser 1] in de kort geding procedu­re ook in hoger beroep geen stand had gehouden. Bij langer wachten zouden de gezamenlijke schuldeisers onevenredig zijn benadeeld, omdat de marktwaarde van de varkensrech­ten in rap tempo aan het kelderen was. Alvorens de varkens­rechten aan een derde aan te bieden is [eiser 1] in de gele­genheid gesteld de varkensrechten voor een marktconforme prijs te kopen, van welke mogelijkheid [eiser 1] geen ge­bruik heeft gemaakt. Onder deze omstandigheden heeft de curator niet onrechtmatig gehandeld jegens [eiser 1]. &#13;
[eiser 1] en daarmee indirect [vader eiser 1] hebben simpel­weg gepoogd om de varkensrechten aan de faillissements­boedel te onttrekken en hebben getracht dat te doen met een geantedateerd document, welke handelwijze op geen enke­le wijze kan worden beloond. Dit blijkt uit het feit dat het splitsingsformulier volgens [eiser 1] op 24 december 2008 is opgemaakt en pas vier maanden later op 29 april 2009 door de Dienst Regelingen is ontvangen. Omdat vast staat dat het formulier pas na faillissementsdatum door de Dienst Rege­lingen is ontvangen kon de levering ingevolge art. 35 lid 1 Faillissementswet (Fw) geen effect meer sorteren. &#13;
De curator betwist tot slot de stelling van [eiser 1] dat hij schade heeft geleden, alsmede de gestelde hoogte van on­der meer € 270.000,-. Dat [eiser 1] schade lijdt, doordat de bank het bedrijf van [eiser 1] niet meer wenst te financieren vanwege het wegvallen van de varkensrechten, kan de cura­tor niet worden verweten. Schade door gedrag van de bank komt voor rekening en risico van [eiser 1]. Hetzelfde heeft te gelden voor het risico van strafrechtelijke boetes, omdat [eiser 1] thans varkens exploiteert zonder de daarvoor beno­digde productierechten. &#13;
Voor de vermeende schade van [eiser 2] geldt dat [eiser 2] niet door [eiser 1] aansprakelijk is gesteld voor eventu­eel door [eiser 1] geleden schade. De gestelde hoogte van € 270.000,- wordt betwist. Daarbij komt dat de curator voor de door hem verkochte 1.432,3 varkensrechten een bedrag van € 135.071,60 heeft ontvangen. Hieruit kan worden afge­leid dat [eiser 1] blijkbaar een andere partij varkensrechten heeft gekocht. &#13;
De gevorderde buitengerechtelijke kosten worden betwist. &#13;
5. De beoordeling &#13;
5.1. Het geschil tussen [eisers] en de curator betreft de vraag of [eiser 1] op grond van verkoop en levering door [eiser 2] rechthebbende is geworden op de varkensrechten, zodat de curator niet bevoegd was om de per datum faillissement ten name van [BV 1] geregistreerde varkensrechten over te dra­gen aan een derde. De omstandigheid dat tussen [eiser 2] en [BV 1] een pachtovereenkomst heeft bestaan tot 24 decem­ber 2008 waarvan de varkensrechten onderdeel hebben uit­gemaakt, is voor de beoordeling van de rechtsvragen niet re­levant anders dan als vaststaand feit. Derhalve gaat het niet om een op grond van art. 1019j Rv aan de pachtkamer voor­behouden zaak, zodat de civiele sector van de rechtbank be­voegd is. &#13;
5.2. Vooropgesteld wordt dat voor de beoordeling van de verschillende rechtsvragen de Meststoffenwet (Msw) en aanverwante regelingen, boek 6 en 7 van het Burgerlijk Wet­boek (BW), alsmede bepalingen van de faillissementswet (Fw) een rol spelen. &#13;
De Meststoffenwet is vastgesteld ter implementatie van de Nitraatrichtlijn. Doel en strekking van deze wet is om de verontreiniging van de bodem door meststoffen, in het bij­zonder stikstof en fosfaat, verder te beperken. Daartoe zijn onder meer gebruiksnormen vastgesteld. De Dienst Regelin­gen is belast met de uitvoering van de mestwetgeving. Haar taak bestaat onder meer uit het inwinnen, administratief con­troleren en registreren van gegevens die voor toezicht op de naleving nodig zijn. Hieronder valt ook de registratie van varkensrechten. &#13;
Een varkensrecht is een gemiddeld aantal varkens dat in een kalenderjaar ten hoogste mag worden gehouden (art. 1 lid 1 sub t Msw). Op grond van art. 27 lid 2 Msw kan bij overgang van het productierecht, in casu varkensrecht, pas aanspraak worden gemaakt op het van het andere bedrijf afkomstige varkensrecht met ingang van het tijdstip van re­gistratie van de kennisgeving. &#13;
Privaatrechtelijk is van belang dat een varkensrecht, omdat het de rechthebbende in staat stelt bepaalde activiteiten uit te oefenen die gericht zijn op het verwerven van inkomsten, als een vermogensrecht kwalificeert. Gelet op art. 25 Msw, dat &#13;
bepaalt dat een productierecht kan overgaan naar een ander bedrijf, is dit recht overdraagbaar. &#13;
5.3. Partijen twisten over de vraag of een varkensrecht tijde­lijk in gebruik kan worden gegeven. &#13;
[eisers] stelt met verwijzing naar de pachtovereenkomst dat de varkensrechten tot het vermogen van [eiser 2] behoren en dat [BV 1] slechts over een gebruiksrecht ten aanzien van de varkensrechten heeft beschikt. Het feit dat varkensrechten op naam van een bepaald bedrijf zijn geregistreerd, betekent volgens [eisers] dus niet automatisch dat deze rechten aan het bedrijf in eigendom toebehoren. &#13;
De curator heeft hiertegen ingebracht dat in de meststoffen­wetgeving geen bepalingen zijn opgenomen waaruit volgt dat een varkensrecht tijdelijk in gebruik kan worden gege­ven en dat de aard van het varkensrecht zich daartegen ver­zet. &#13;
5.4. Gelet op doel en strekking van de meststoffenwetge­ving wordt aan het betoog van de curator voorbijgegaan. De meststoffenwetgeving beoogt geen privaatrechtelijke ver­houdingen te regelen. Uit de tekst van art. 25 Msw inzake overgang van een productierecht blijkt het tegendeel door de woorden ‘onder welke titel dan ook’. &#13;
Wat betreft de vraag of overgang in art. 25 Msw kan worden gelijkgesteld met overdracht in art. 3:84 BW, zoals de cura­tor verdedigt, heeft [eisers] op juiste gronden uiteengezet dat begrippen uit het bestuursrechtelijke kader niet zonder meer gelijkgesteld kunnen worden met die van het civielrechtelij­ke kader (zie onder rov 3.2). Het door de curator op dit punt gevoerde verweer wordt verworpen als onlogisch en onjuist. &#13;
5.5. Voorts neemt de curator het standpunt in dat het feit dat de varkensrechten in de pachtovereenkomst van 8 oktober 1998 tussen [eiser 2] en [BV 1] zijn opgenomen, niet bete­kent dat daarmee sprake is van een gebruiksrecht. De var­kensrechten staan niet vermeld onder de “omschrijving verpachte zaken”. Op grond van art. 19 van de pachtover­eenkomst (zie rov. 2.2) krijgt [BV 1] het volledige eigen­domsrecht en krijgt [eiser 2] louter persoonlijke obligatoire rechten en verplichtingen, aldus de curator. &#13;
Volgens [eisers] is beoogd het bedrijf als eenheid tijdelijk in gebruik te geven aan [BV 1]. Het is nimmer de bedoeling geweest om de productierechten in het vermogen van de pachter te laten vloeien. Dit blijkt onder meer uit het feit dat de pachter nimmer een met de waarde in het economische verkeer overeenkomende vergoeding heeft betaald. Ten aan­zien hiervan heeft nooit een geldige overdracht in de zin van art. 3:84 BW plaatsgevonden. Het strookt ook niet met de in de pachtovereenkomst opgenomen mogelijkheid om bij ein­de van de pacht de productierechten tegen een te bepalen vergoeding over te nemen. Bij het einde van de pachtover­eenkomst vloeit het gebruiksrecht van het gepachte inclu­sief de daarmee samenhangende productierechten, waaron­der het varkensrecht, van rechtswege toe aan de verpachter, aldus [eisers] &#13;
5.6. Met [eisers] wordt geoordeeld dat partijen met de pacht­overeenkomst hebben beoogd het varkensbedrijf als eenheid ter beschikking te stellen aan [BV 1]. Onder “omschrijving verpachte zaken” wordt een opsomming gegeven van de on­roerende zaken. Het zou niet logisch zijn varkensrechten hierbij op te nemen. Daarbij komt dat het in pacht geven van varkensrechten pas het beoogde rechtsgevolg heeft als deze varkensrechten conform de regeling van de Msw zijn gere­gistreerd op naam van [BV 1]. Pas dan is [BV 1] in staat het pachtrecht van het varkensbedrijf ten volle te benutten. Juist deze van overheidswege voorgeschreven registratie maakt dat partijen in art. 19 van de pachtovereenkomst een rege­ling hebben opgenomen om de varkensrechten aan het einde van de pachtovereenkomst weer ten gunste van de verpach­ter te laten komen. Met name hetgeen onder c met betrek­king tot het einde van de pachtovereenkomst is bepaald, maakt dat het betoog van de curator geen hout snijdt. &#13;
Het voorgaande leidt tot de conclusie dat de varkensrechten onderdeel uitmaken van de pachtovereenkomst en dat civiel­rechtelijk de varkensrechten niet tot het vermogen van [BV 1] hebben behoord. [BV 1] stond gedurende de pacht het ge­bruik van de varkensrechten ter beschikking, alsmede ston­den deze op naam van [BV 1] geregistreerd omdat [BV 1] anders niet in staat zou zijn het verpachte varkensbedrijf uit te oefenen. &#13;
5.7. Kern van het geschil tussen partijen is de vraag wat het gevolg is van het feit dat per datum faillissement de var­kensrechten ten name van [BV 1] stonden geregistreerd. &#13;
Met een beroep op de uitspraak van de Hoge Raad inzake viscontingenten (HR 9 april 2004, NJ 2004, 331) en de uit­spraak van het College van Beroep voor het bedrijfsleven inzake varkensrechten (CBb 4 juli 2007, LJN BB0119) stelt de curator dat deze uitspraken impliceren dat alle handelin­gen van [eiser 2] of van [BV 1] die gericht waren op de ei­gendomsoverdracht van de varkensrechten geen rechtsge­volg hebben gehad, omdat op de datum van het faillissement de rechten stonden geregistreerd op naam van [BV 1]. Vol­gens de curator blijkt hieruit dat een registratie in de regis­ters van de Dienst Regelingen wel degelijk privaatrechtelij­ke gevolgen heeft. &#13;
[eisers] voert aan dat het beroep van de curator op voormel­de uitspraken geen doel treft, omdat het feitencomplex in de onderhavige procedure daarvoor te verschillend is. Veeleer is het arrest van de Hoge Raad van 16 mei 1997 (NJ 1998, 238) van toepassing. &#13;
5.8. Uit de uitspraken waarop de curator zich beroept, kan worden afgeleid dat voor de beantwoording van de vraag of de aan een vergunning verbonden rechten in de faillisse­mentsboedel vallen niet beslissend is of zich vóór het faillis­sement een wijziging in de privaatrechtelijke verhoudingen heeft voorgedaan, maar of op de faillissementsdatum die wijziging door aanpassing van de tenaamstelling van de ver­gunning dan wel registratie van de overdracht van varkens­rechten langs publiekrechtelijke weg is geëffectueerd. In beide uitspraken was sprake van koop en levering en wordt de beslissing mede gemotiveerd met verwijzing naar de strekking van art. 35 Fw. &#13;
De uitspraak waarop [eisers] zich beroept, houdt in dat in een geval waarin het vergunningverlenende bestuursorgaan het beleid voert dat de tenaamstelling van de vergunning wordt aangepast aan wijzigingen die zich in de privaatrech­telijke verhoudingen voordoen, van de bij die privaatrechte­lijke verhouding betrokken partijen kan worden verlangd dat zij aan een wijziging van de tenaamstelling meewerken, in­dien zij daartoe op grond van die privaatrechtelijke verhou­ding verplicht zijn. In dat geval was geen sprake van een faillissement. &#13;
5.9. In feite gaat het om de vraag of van de curator kon wor­den verlangd dat hij toestemming zou verlenen voor het re­gistreren van de varkensrechten conform het formulier ‘Splitsing van een bedrijf’ dan wel of hij zich op het stand­punt kon stellen dat de varkensrechten tot de boedel behoor­den. &#13;
Uitgangspunt in de procedure tussen partijen is dat de pacht­overeenkomst inzake het varkensbedrijf aan de [adres] te Gelselaar is beëindigd op 24 december 2008. Op deze da­tum heeft [eiser 2] het voordien aan [BV 1] verpachte var­kensbedrijf aan [eiser 1] verkocht en geleverd. Uit de bij het kort geding overgelegde producties blijkt dat deze verkoop tot stand is gekomen in nauw overleg tussen [eiser 2], [BV 1], [eiser 1] en de ABN-Amro teneinde een oplossing te bie­den voor de financiële problemen waarin [BV 1] zich op dat moment bevond. &#13;
De verkoop en levering van het varkensbedrijf door [eiser 2] aan [eiser 1] impliceert dat de pachtovereenkomst met we­derzijds goedvinden is beëindigd, waardoor het gebruiks­recht van het verpachte terugvloeide in het vermogen van [eiser 2] en [eiser 2] beschikkingsbevoegd was het varkens­bedrijf vrij van pacht over te dragen aan [eiser 1]. [BV 1] diende op grond van de pachtovereenkomst aan het einde van de pacht het varkensbedrijf weer ter beschikking te stel­len aan [eiser 2]. De aanleiding tot de verkoop van het var­kensbedrijf in aanmerking genomen moet ervan worden uitgegaan dat [eiser 2] ingevolge art. 19 van de pachtover­eenkomst heeft gekozen voor het zonder vergoeding terug­gaan van de varkensrechten naar de verpachter, zodat [BV 1] verplicht was om alle medewerking te verlenen bij de overdracht van de varkensrechten naar de verpachter. Daar­toe heeft [BV 1] op 24 december 2008 het formulier ‘Split­sing van een bedrijf’ ondertekend. Omdat [eiser 2] op de­zelfde datum uit hoofde van de koopovereenkomst met [eiser 1] verplicht was de laatste in staat te stellen de var­kensrechten op zijn naam geregistreerd te krijgen, heeft [ei­ser 1] het formulier mede ondertekend als degene op wiens naam de varkensrechten dienden te worden geregistreerd. In feite is op 24 december 2008 sprake van een samenval van rechtsmomenten die vermogensrechtelijk dienen te worden onderscheiden. &#13;
5.10. Conclusie is dat [eiser 1] het gelijk aan zijn zijde heeft. Doorslaggevend hiervoor is dat [BV 1] slechts een gebruiks­recht heeft gehad van de varkensrechten. De registratie op zich brengt geen veranderingen in de privaatrechtelijk ei­gendomsverhoudingen. Daarbij komt dat het verlenen van medewerking aan overgang van op grond van een pacht­overeenkomst in gebruik gegeven varkensrechten aan de rechthebbende door wijziging van de registratie te bewerk­stelligen bij de Dienst Regelingen niet kwalificeert als een leveringshandeling die wordt getroffen door art. 35 Fw. De verkoop en levering van het varkensbedrijf inclusief var­kensrechten tussen [eiser 2] en [eiser 1] wordt niet door art. 35 Fw getroffen, omdat [eiser 2] niet in staat van faillisse­ment verkeerde op het moment dat het formulier Dienst Re­gelingen heeft bereikt. In feite impliceert het standpunt van de curator dat door een bestuursrechtelijk vereiste registra­tie de privaatrechtelijke eigendomsverhoudingen zouden worden gewijzigd. Zover gaat het primaat van het bestuurs­recht niet. &#13;
5.11. De stelling van de curator dat het formulier ‘Splitsing van een bedrijf’ is geantedateerd, wordt verworpen. Ter ge­legenheid van de comparitie heeft [eiser 1] een nadere ver­klaring geven over dit formulier, waarop de curator zijn stel­ling niet gemotiveerd heeft gehandhaafd. Derhalve heeft 24 december 2008 als datum van ondertekening te gelden, zo­dat [BV 1] feitelijk op dat moment aan zijn verplichtingen bij het einde van de pachtovereenkomst heeft voldaan. &#13;
5.12. Thans dienen nog de verweren van de curator te wor­den besproken die zien op de overdracht van het varkensbe­drijf door [eiser 2] aan [eiser 1]. &#13;
Primair betwist de curator dat de 1.432,3 varkensrechten die stonden geregistreerd op naam van [BV 1], de varkens­rechten zijn die door [eiser 2] bij akte van levering van 24 december 2008 aan [eiser 1] zijn verkocht en geleverd. Er wordt slechts een onroerende zaak verkocht en geleverd. &#13;
Dit verweer houdt geen stand. Niet in geschil is dat een var­kensbedrijf is verkocht en geleverd. Dit blijkt ook uit de op­bouw van de koopprijs, waarin behalve de onroerende zaken de levende have en de waarde van de varkensrechten zijn opgenomen. Dat in de akte van levering de varkensrechten niet met voldoende bepaaldheid zijn omschreven, zoals de curator aanvoert, miskent dat voldoende is dat de varkens­rechten geïndividualiseerd kunnen worden. Dit hoeft niet in de akte zelf. De registratie bij de Dienst Regelingen van de op het verpachte bedrijf staande varkensrechten biedt vol­doende aanknopingspunten. Tussen partijen is dit aantal ge­noegzaam bekend. &#13;
Subsidiair heeft de curator gesteld dat dit in ieder geval niet de op naam van [BV 1] geregistreerde 1.432,3 varkensrech­ten zijn geweest. Ook dit verweer wordt gepasseerd. In het licht van de samenhang tussen de beëindiging van de pacht­overeenkomst en de koopovereenkomst, die hetzelfde var­kensbedrijf betreffen, zodat aannemelijk is dat het dezelfde varkensrechten zullen zijn, had van de curator nadere onder­bouwing van zijn verweer mogen worden verwacht, hetgeen ontbreekt. Gesteld noch gebleken is dat nog andere op dit bedrijf geregistreerde varkensrechten tot het vermogen van [eiser 2] behoorden. &#13;
Dat [eiser 2] niet beschikkingsbevoegd tot levering is omdat [BV 1] over de varkensrechten beschikte, is hiervoor reeds als onjuist beoordeeld. &#13;
Conclusie is dat de door de curator gevoerde verweren ten aanzien van de overdracht tussen [eiser 2] en [eiser 1] geen doel treffen. &#13;
Aan de beoordeling van de voorwaardelijk ingestelde subsi­diaire vordering van [eiser 2] wordt derhalve niet toegeko­men. &#13;
5.13. De curator heeft naar voren gebracht dat hij in de ge­geven omstandigheden niet onrechtmatig jegens [eiser 1] heeft gehandeld. Het door [eiser 1] in kort geding ingeno­men standpunt is onjuist bevonden en dit is bevestigd in ho­ger beroep. Pas na afloop van deze procedures heeft de cu­rator met toestemming van de rechter-commissaris de varkensrechten verkocht, nadat hij eerst [eiser 1] nog in de gelegenheid heeft gesteld om de varkensrechten over te nemen. Bij langer wachten zouden de gezamenlijke schuld­eisers in verband met de waardedaling van de varkensrech­ten onevenredig worden benadeeld. Voorts hebben [eiser 1] en indirect [vader eiser 1] gepoogd om de varkensrech­ten aan de faillissementsboedel te onttrekken door een gean­tedateerd formulier, hetgeen op geen enkele wijze beloond dient te worden. &#13;
5.14. Door ten onrechte de 1.432,3 varkensrechten die niet tot de boedel behoorden, aan een derde te verkopen heeft de curator onrechtmatig gehandeld jegens [eisers] Dat in de kort geding-procedures anders is beslist dan thans in de bo­demprocedure is een omstandigheid die voor risico van de curator komt. De door de curator gevoerde verweren zijn al­leen relevant indien de curator persoonlijk aansprakelijk was gesteld. Daarvan is in de onderhavige procedure geen sprake. Door te weigeren toestemming te geven aan de Dienst Regelingen om de registratie van deze varkensrechten op naam van [eiser 1] te stellen heeft hij enerzijds bewerkstel­ligd dat [eiser 2] niet aan haar verplichtingen uit de koop­overeenkomst jegens [eiser 1] kon voldoen en anderzijds bracht hij [eiser 1] in een positie dat hij niet is staat is om het varkensbedrijf uit te oefenen omdat de daarvoor beno­digde varkensrechten ontbreken. De stelling van de curator dat [eiser 1] en [vader eiser 1] met een geantedateerd formu­lier hebben gepoogd de varkensrechten aan de faillisse­mentsboedel te onttrekken, blijft hangen in een suggestie en is niet voldoende onderbouwd. &#13;
Het voorgaande brengt mee dat de curator gehouden is de door [eiser 1] als gevolg van zijn onrechtmatig handelen ge­leden schade te vergoeden. &#13;
5.15. De curator heeft de omvang van de schade betwist. Anders dan [eiser 1] stelt, is de hoogte van de schade niet gelijk aan het in de koopprijs aan de waarde van de varkens­rechten toegerekende bedrag. In feite moet [eiser 1] financi­eel in staat worden gesteld om op zijn naam voor zijn var­kensbedrijf 1.432,3 varkensrechten geregistreerd te krijgen. Of daarnaast sprake is geweest van bedrijfsschade hangt af van de vraag of [eiser 1] in de periode van 24 december 2008 tot heden zijn bedrijf in verband met het ontbreken van voldoende varkensrechten op andere wijze heeft gevoerd dan hij zou hebben gedaan met 1.432,3 varkensrechten. Slechts bij een negatief verschil is sprake van bedrijfsscha­de. Hetzelfde geldt voor de op te leggen boetes wegens overtreding van het zogenaamde ‘uitbreidingverbod’. Ter comparitie heeft [eiser 1] verklaard dat de Inspectie de af­loop van de onderhavige procedure afwacht, zodat het voor­alsnog ervoor wordt gehouden dat het ontbreken van de var­kensrechten niet tot daadwerkelijke boetes heeft geleid. &#13;
Bij deze stand van zaken heeft de rechtbank onvoldoende aanknopingspunten om de schade thans te begroten. Nu uit het voorgaande blijkt dat de mogelijkheid van schade aan­nemelijk is, zal worden verwezen naar de schadestaatproce­dure. &#13;
5.16. De vordering tot vergoeding van buitengerechtelijke kosten zal worden afgewezen. [eisers] heeft niet (voldoende onderbouwd) gesteld dat hij deze kosten daadwerkelijk heeft gemaakt en dat die kosten betrekking hebben op verrichtin­gen die meer omvatten dan een enkele aanmaning, het enkel doen van een schikkingsvoorstel, het inwinnen van eenvou­dige inlichtingen of het op gebruikelijke wijze samenstellen van het dossier. &#13;
5.17. De curator zal als de in het ongelijk gestelde partij in de proceskosten worden veroordeeld. De kosten aan de zijde van [eiser 1] worden begroot op: &#13;
- dagvaarding € 90,81 &#13;
- griffierecht 1.400,00 &#13;
- salaris advocaat 4.000,00 (2,0 punt × tarief € 2.000,00) &#13;
Totaal € 5.490,81 &#13;
Ingevolge de uitspraak van de Hoge Raad van 19 maart 2010 (LJN BL1116) zullen de nakosten worden toegewezen. &#13;
6. De beslissing &#13;
De rechtbank &#13;
6.1. veroordeelt de curator om tegen behoorlijk bewijs van kwijting te vergoeden de ten gevolge van het onrechtma­tig handelen van de curator door [eiser 1] geleden (bedrijfs) schade, nader op te maken bij staat en te vereffenen volgens de wet, &#13;
6.2. veroordeelt de curator in de proceskosten, aan de zijde van [eiser 1] tot op heden begroot op € 5.490,81, te vermeer­deren met de wettelijke rente als bedoeld in art. 6:119 BW over dit bedrag vanaf veertien dagen na dagtekening van dit vonnis tot de dag van volledige betaling, &#13;
6.3. veroordeelt de curator in de na dit vonnis ontstane kos­ten, begroot op € 131,00 aan salaris advocaat, te vermeer­deren, onder de voorwaarde dat de curator niet binnen 14 dagen na aanschrijving aan het vonnis heeft voldaan en er vervolgens betekening van de uitspraak heeft plaatsgevon­den, met een bedrag van € 68,00 aan salaris advocaat en de explootkosten van betekening van de uitspraak, en te ver­meerderen met de wettelijke rente als bedoeld in art. 6:119 BW over de nakosten met ingang van veertien dagen na de betekening van dit vonnis tot aan de voldoening, &#13;
6.4. verklaart dit vonnis tot zover uitvoerbaar bij voorraad, &#13;
6.5. wijst het meer of anders gevorderde af. &#13;
Noot &#13;
In bovenstaande rechterlijke uitspraken gaat het om de vraag: wie is eigenaar van varkensrechten? In de uitspraak in kort geding sloot het Hof (evenals de kort-geding uit­spraak van de Zutphense rechter) aan bij de Meststoffenwet. In de bodemprocedure oordeelt de rechtbank evenwel an­ders. De eerste uitspraak is van (negatief) commentaar voor­zien door H.A. Verbakel-Van Bommel in LTB mei 2011, p. 1 e.v. Daar is ook de casus beschreven, zodat ik hier volsta met de fundamentele vraag te behandelen, die ook betrek­king heeft op de verhouding privaatrecht-bestuursrecht. Be­stuursrechtelijk is de overdracht van varkensrechten helder geregeld: de rechten kunnen pas worden gebruikt door de verkrijger nadat zij zijn geregistreerd door de overheid (art. 27 Meststoffenwet). Ten behoeve van die registratie moeten partijen gezamenlijk een daarvoor bestemd formulier onder­tekenen. Voor dat gebruik is het dus noodzakelijk dat degene die de varkens gaat houden de rechten bij de Dienst Regelin­gen op naam heeft staan. Is degene die de rechten op naam heeft staan daarmee ook eigenaar van de rechten? Daarvoor moeten we naar de civielrechtelijke aspecten. Dat varkens­rechten civielrechtelijke overdraagbaar zijn, blijkt uit art. 25 Meststoffenwet: een productierecht kan, onder welke titel dan ook, overgaan naar een ander bedrijf. Daarmee is met­een voldaan aan art. 3:83, derde lid, BW. Voor de overdracht van een goed wordt vereist een levering krachtens geldige titel, verricht door hem die bevoegd is over het goed te be­schikken, aldus vervolgens art. 3:84, eerste lid, BW. Voor enkele categorieën van goederen zijn speciale bepalingen. Zo vindt levering van onroerende zaken plaats door inschrij­ving van een notariële akte in de openbare registers (art. 3: 89 BW). Aangenomen mag worden dat productierechten vallen onder art. 3:95 BW: goederen (waarvoor geen speci­fieke bepalingen zijn) worden geleverd door een daartoe be­stemde akte. Zo’n akte zal meestal een overeenkomst zijn tussen vervreemder en verkrijger. Het Hof is kennelijk van mening dat voor een overdracht in civielrechtelijke zin ver­eist is dat ook de publiekrechtelijke overgang – in de zin van registratie – is voltooid. De rechtbank meent dat deze twee zaken los van elkaar staan en kan daarvoor putten uit de par­lementaire geschiedenis. In de zaken wordt gewezen op eer­dere rechtspraak. Het Hof wijst op CBB 4 juli 2007, LJN BB0119. De minister had geweigerd om een registratie te effectueren, omdat de curator, enige tijd nadat het formulier was ingezonden, had meegedeeld dat de vervreemder fail­liet was. Het CBB achtte deze weigering terecht, overwegende ‘dat registratie van de overdracht van varkensrechten een noodzakelijke voorwaarde is om de publiekrechtelijke rechtstoestand in overeenstemming te brengen met de pri­vaatrechtelijke verhoudingen’. Hoewel uit deze overweging wel blijkt dat de privaatrechtelijke rechtstoestand kan ver­schillen van de publiekrechtelijke, meende het college toch ‘dat voor de beantwoording van de vraag of de onderhavige varkensrechten in de faillissementsboedel vallen, niet beslis­send is of zich voor de faillissementsdatum een wijziging in de privaatrechtelijke verhoudingen heeft voorgedaan, maar of die wijziging op de faillissementsdatum door registratie van de overdracht langs publiekrechtelijke weg was geëffec­tueerd.’ Het CBB baseert zich op art. 35 Faillissementswet (waarin over ‘levering’ wordt gesproken, waarmee mijns in­ziens derhalve slechts de privaatrechtelijke levering kan zijn aangeduid) en op Hoge Raad 9 april 2004, NJ 2004, 331. In dat geval ging het om visvergunningen en –contingenten. Deze waren verkocht, maar de kopen ging failliet voordat de vergunningen op naam van de koper waren gesteld. In r.o. 3.4.2 van dit arrest vindt men dezelfde formulering als het CBB hanteert. Een verschil tussen visvergunningen en var­kensrechten is er wel: de visserijregelgeving kent de over­dracht van vergunningen niet. In het arrest van 2004 wordt ook nog gerefereerd aan een eerder arrest inzake een ver­gunning voor de exploitatie van een benzinepomp (HR 16 mei 1997, NJ 1998, 238 m.nt. MS). De uitspraken daarin hebben volgens de HR in 2004 geen algemeen karakter. Erg helder is de lijn van de Hoge Raad intussen niet, waar het kennelijk ook nog nodig is om ‘de strekking van art. 35 lid 1 Fw’ in de motivering te betrekken. De rechtbank volstaat met de constatering dat het om een ander feitencomplex ging. De rechtbank volgt in casu eigenlijk de redenering van de andere kant: de oorspronkelijke terbeschikkingstel­ling van de varkensrechten op grond van de pachtovereen­komst hield geen levering in, de tenaamstelling van de rech­ten bij de pachter was slechts nodig om de rechten te kunnen gebruiken, bij het einde van de pacht is dus ook geen terug­levering noodzakelijk en de curator had moeten meewerken aan de registratie op naam van de gewezen verpachter. De publiekrechtelijke registratie van een varkensrecht maakt ie­mand nog geen eigenaar. Daarvoor is wel nodig dat een ge­bruiksrecht ten aanzien van varkensrechten mogelijk wordt geacht, h</content><legacyfootnotes/><footnotes><footnote/></footnotes><auteurs>mrs. A. Smeeïng-van Hees, W.L. Valk en L.J. de Kerpel-van de Poel; mrs. S.A.M. Vrendenbarg-Elsbeek, J.A.M. Strens- Meulemeester en D.J. Buijs</auteurs><published>2012-09-01 00:00:00</published><modified>2012-09-01 00:00:00</modified><editiondate>2012-09-01</editiondate><htmlpath>https://denhollander.info/artikel/10072</htmlpath></article>
</articles></edition>