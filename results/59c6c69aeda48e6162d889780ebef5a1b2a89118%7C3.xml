<edition><articles><article><jaar>1994</jaar><naam>Tijdschrift voor Agrarisch Recht</naam><uitgave>11</uitgave><aflevering>11</aflevering><searchword>TvAR 11/1994</searchword><id>6064</id><udhid>UDH:TvAR/6064</udhid><titel>De positie van natuur in de samenleving, de zorg voor natuur en de rol van de overheid daarbij in relatie tot de inzet van instrumenten, met name de natuurbeschermingswet</titel><searchwords><searchword>TvAR 11/1994</searchword><searchword>UDH:TvAR/6064</searchword></searchwords><attachments><attachment><name>1994_nr 11_Artikel_Ponten.pdf</name><extention>pdf</extention><url>https://denhollander.info/download/5873/ci</url></attachment></attachments><inleiding>1. INLEIDING&#13;
Ter gelegenheid van het feit dat het in 1993 25 jaar geleden was dat de Natuurbeschermingswet&#13;
in werking trad en in verband met de verwachte indiening van het wetsontwerp&#13;
herziening Natuurbeschermingswet1 heeft de staatssecretaris van LNV de Natuurbeschermingsraad&#13;
begin 1993 gevraagd voor hem een bezinning uit te voeren op de mogelijke&#13;
toepassing respectievelijk inzet van de nieuwe Natuurbeschermingswet binnen de huidige&#13;
en toekomstige maatschappelijke verhoudingen. De raad heeft deze bezinning uitgevoerd&#13;
en allereerst gepresenteerd als 'visie' van de raad tijdens een jubileum-symposium ter gelegenheid&#13;
van zijn 25-jarig bestaan op 4 november 1993; vervolgens heeft de raad het rapport&#13;
onder de titel 'Waar een wil is, is een wet. Advies van de Natuurbeschermingsraad&#13;
over de verantwoordelijkheid van de overheid en de inzet van publiekrechtelijke middelen&#13;
voor de bescherming van natuurgebieden', als een van zijn laatste adviezen2 op 9 maart&#13;
1994 uitgebracht aan de staatssecretaris van Landbouw, Natuurbeheer en Visserij.&#13;
De ondertitel van het advies geeft aan dat de raad zich niet heeft beperkt tot het bespreken&#13;
van de (toepassing van de) wet zelf; het advies heeft een breder karakter gekregen&#13;
doordat de raad zich ook - nogmaals3 - heeft gebogen over de rol van de overheid in het&#13;
natuurbeleid.&#13;
Dit artikel gaat uit van de stelling dat de rijksoverheid de plicht heeft zich de zorg voor&#13;
natuur aan te trekken en deze zorg in beleidsdaden om te zetten en zich derhalve niet kan&#13;
en mag onttrekken aan de zorg voor natuur en natuurwaarden. Het doel van het artikel is&#13;
deze stelling te plaatsten naast recente ontwikkelingen in het denken en doen van overheid&#13;
en samenleving ten opzichte van natuur en het proberen aan te geven dat er grenzen&#13;
en verschillende taken en rollen zijn bij de zorg voor natuur voor overheid, individuen en&#13;
groeperingen in de samenleving. Daarom zal worden nagegaan waar deze stelling op berust en of deze situatie allang bestaat. Vervolgens wordt de stelling aan een nader onderzoek&#13;
onderworpen. Daarna zal worden ingehaakt op enige recente ontwikkelingen in de&#13;
samenleving met name ten aanzien van de rol van de overheid. Afgerond wordt met enkele&#13;
aanbevelingen voor de toepassing van de Natuurbeschermingswet. Omdat in de andere&#13;
artikelen in dit nummer wordt ingegaan op voorstellen tot bijstellen van het wetsontwerp,&#13;
volstaan wij met een verwijzing daarnaar en naar het advies 'Waar een wil is, is een wet'.</inleiding><content>2. STELLING&#13;
De overheid heeft de plicht zich actief op te stellen bij de instandhouding en ontwikkeling&#13;
van natuur. In de huidige omstandigheden is het ondenkbaar en onaanvaardbaar dat de&#13;
Nederlandse overheid 'zijn handen aftrekt' van het natuurbeleid.&#13;
Voor een goed begrip: Met overheid bedoelen wij in eerste aanleg de rijksoverheid.&#13;
Dit niet omdat de rijksoverheid het 'alleenvertoningsrecht' heeft voor het natuurbeleid,&#13;
maar wel om aan te geven dat de rijksoverheid ook ten opzichte van andere overheden&#13;
een bijzondere positie inneemt.&#13;
De stelling lijkt op het intrappen van een open deur. De laatste jaren zijn er echter geluiden&#13;
te horen die - in extremo doorgeredeneerd - kunnen uitlopen op een overlaten van&#13;
het natuur- en milieubeleid aan het vrije krachtenspel in de maatschappij. Wellicht zal het&#13;
zo'n vaart niet lopen, maar een tendens van afnemende overheidsbemoeienis is al enkele&#13;
jaren duidelijk aanwezig.&#13;
De Bruijn, c.s.4 beschrijven onder meer de 'markt' als alternatief sturingsmodel. De&#13;
samenleving wordt gezien als een markt waar locale autonome actoren door het nemen&#13;
van zelfstandige beslissingen over de uitwisseling van hulpbronnen hun behoefte bevredigen.&#13;
Vermindering van sturing door de centrale overheid is daarbij aan de orde. Deregulering,&#13;
decentralisatie en privatisering zijn de toverwoorden. Schrijvers constateren dat&#13;
daarmee de behoefte aan overheidsingrijpen in maatschappelijke problemen, zoals de aantasting&#13;
van het milieu, die vaak het onbedoelde collectieve gevolg zijn van het nastreven&#13;
van het eigenbelang door autonome actoren, wordt ontkend. De discussie hierover vindt&#13;
voor een deel zijn oorzaak in de ontwikkelingen in de maatschappij zelf, maar ook voor&#13;
een deel in het feit dat over natuur en daaruitvolgend de gewenste (noodzakelijke) houding&#13;
ten opzichte van natuur heel verschillend wordt gedacht5. Op dit laatste zullen we&#13;
hieronder kort ingaan en daarbij de gedachtengang van de Natuurbeschermingsraad kort&#13;
weergeven, vooral omdat die voor de positionering van natuur en daarmee de rol van de&#13;
overheid van betekenis is.&#13;
3. NATUUR&#13;
Het lijkt erop dat de laatste jaren een hausse is ontstaan in de discussies over de vraag:&#13;
'Wat is nu eigenlijk natuur' ? In de vakbladen evenzeer als in de dagbladpers verschijnt&#13;
een niet aflatende stroom artikelen over natuur, de rol van natuur en de diverse beelden die overheden, groepen in de bevolking, u en wij hebben als we het over natuur hebben.&#13;
Deze variërende beelden en meningen bepalen in belangrijke mate de houding van de betreffende&#13;
individuen of groepen ten opzichte van de natuur.&#13;
De Natuurbeschermingsraad heeft waar het gaat om de rol, de positie van natuur in&#13;
deze discussie voor zichzelf als leidend beginsel geformuleerd dat natuur alles is, wat&#13;
zichzelf ordent en handhaaft, al of niet in aansluiting op menselijk handelen. Deze aldus&#13;
gedefinieerde natuur omvat zowel de door sommigen nagestreefde 'oer-natuur' als de in&#13;
ons land meer algemene 'cultuur-natuur' zoals bloemrijke weidevogelgraslanden. Het begrip&#13;
omvat niet alleen het dieren- en planteleven, maar ook de bodemkundige, hydrologische&#13;
en atmosferische processen en patronen. Natuur in deze zin bevat dus ook het sinds&#13;
enige decennia als afzonderlijk item behandelde 'milieu', welk begrip voornamelijk betrekking&#13;
heeft op de abiotische kenmerken/parameters van onze leefomgeving.&#13;
De hierboven in brede zin omschreven 'natuur' is wat betreft soorten en processen onvervangbaar,&#13;
alleen wat betreft individuen of concrete, plaatselijke systemen kan soms en&#13;
op termijn sprake zijn van vervangbaarheid. De natuur is tegelijk substraat én randvoorwaarde&#13;
voor alle leven op aarde inclusief de mens; de natuur biedt zowel de mogelijkheden&#13;
als de beperkingen voor het menselijk handelen c.q. het menselijk bestaan.&#13;
Met substraat wordt onder meer gedoeld op de draagfunctie voor diverse activiteiten,&#13;
de produktiefunctie (biomassa), de regulerende functie (zuiveringsfunctie, klimaatregeling)&#13;
en de informatiefunctie (wetenschappelijke informatie, reservoir van genetische informatie),&#13;
kortom: zonder natuur geen menselijk leven. Het noemen van het begrip&#13;
'randvoorwaarde' duidt op de beperkingen die de natuur oplegt aan het menselijk handelen.&#13;
Invulling hiervan houdt in zowel een afwijzing van onnodige aantastingen van natuur&#13;
als ook een verantwoord omgaan met natuur en natuurlijke hulpbronnen. Zo uitgesproken&#13;
ligt een vergelijking met het beginsel van 'sustainable development' voor de hand.&#13;
Voor de raad is onomstreden dat natuur ook intrinsieke betekenis heeft, dat wil zeggen&#13;
dat het zorg dragen voor behoud en ontwikkeling van natuur ook dient te gebeuren om de&#13;
waarde die de natuur als zodanig heeft.&#13;
Zo uitgesproken en mede door de aard van de natuur, die in ons rechtsstelsel niet voor&#13;
zichzelf kan opkomen luidt de conclusie dat natuur een 'goed' is, een collectief en niettoeëigenbaar&#13;
goed, dat van een andere orde is dan een belang.6&#13;
Deze conclusie heeft nogal verstrekkende gevolgen voor het gewenste handelen van individuen&#13;
en groepen in de samenleving en voor de gewenste (noodzakelijke) opstelling&#13;
van overheden ten opzichte van natuur. Het legt een morele plicht op aan allen in de samenleving,&#13;
nu en in de toekomst, zorg te dragen voor natuur.7&#13;
In verband met het bijzondere karakter en de fundamentele betekenis van natuur geldt&#13;
deze zorgplicht met name ook de overheid. Uit vele publikaties en onderzoeken blijkt immers&#13;
dat bij besluitvorming over ruimtelijke en andere ontwikkelingen de balans in vele&#13;
gevallen doorslaat in de richting van korte termijn belang van (groepen) individuen en&#13;
daarmee vaak ten gunste van 'anti-natuur'-oplossingen. Onwetendheid is vaak een drijfveer; nog vaker echter geschieden aantastingen willens en wetens om der wille van kortzichtige&#13;
en vanwege economische - korte termijn - belangen ingegeven motieven. Hoewel&#13;
de zorgplicht voor een ieder geldt, zou juist de overheid om deze reden extra moeten&#13;
waken voor het lange termijn belang van de natuur als collectief en niet toe-eigenbaar&#13;
goed dat basis is (substraat) voor het totale maatschappelijk functioneren.8&#13;
Een uitgebreidere terugblik op de ontwikkeling van het besef van de noodzaak zorgvuldig(&#13;
er) om te gaan met de natuur, zowel bij particulieren, groeperingen in de samenleving&#13;
als bij de overheid, komt in de volgende paragraaf aan bod.&#13;
4. HISTORISCHE ONTWIKKELING&#13;
Tot het eind van de negentiende eeuw beperkte de zorg voor de natuur zich tot het nuttigheidsaspect.&#13;
Beschermenswaardig waren slechts die levende organismen die een (aantoonbaar)&#13;
nuttige functie vervulden voor de samenleving. Voor het overige werd de&#13;
samenleving vooral beschermd tegen schadelijke of vermeend schadelijke organismen.&#13;
Andere maatregelen betroffen de bescherming van privé-belangen van grondeigenaren&#13;
bijvoorbeeld met het oog op de jacht.&#13;
Tegelijk met de bezorgdheid voor het voortbestaan van het culturele erfgoed ontstond&#13;
eerst in kleine kring de ongerustheid dat het met het behoud van natuurschoon niet goed&#13;
ging. Alom bekend is de aanleiding tot de oprichting van de Vereniging tot behoud van&#13;
Natuurmonumenten, namelijk de dreigende teloorgang van het Naardermeer. De&#13;
(rijks)overheid trok zich tot die tijd de zorg voor natuur niet aan, maar geleidelijk aan&#13;
kwam daarin enige verandering. Drijfveer voor de toenemende zorg voor de natuur was in&#13;
hoofdzaak het dreigende verlies aan esthetische, educatieve en recreatieve waarden in de&#13;
natuurlijke omgeving van de mens. Het ontbreken van een adequaat stelsel van regels op&#13;
het gebied van de ruimtelijke ordening en inrichting van het land werd in de jaren twintig&#13;
de belangrijkste reden om te pleiten voor de totstandkoming van natuurbeschermingswetgeving.&#13;
Het waren de ANWB en Natuurmonumenten samen die in 1926 een pleidooi hielden&#13;
voor financiële voorzieningen voor landgoedeigenaren, hetgeen leidde tot de&#13;
inwerkingtreding van de Natuurschoonwet 1928. Deze gezamenlijke9 en andere particuliere&#13;
initiatieven hadden anderzijds tot gevolg dat in de troonrede in 1928 werd aangekondigd&#13;
dat de regering voornemens was te komen tot het indienen van een voorstel voor een&#13;
Natuurbeschermingswet10, dat evenwel nog lang op zich zou laten wachten: pas in 1961&#13;
zou indiening van een ontwerp-Natuurbeschermingswet volgen.&#13;
De ontwikkeling van een overheidsbeleid, zo schuchter ingezet in de aanvang van de&#13;
twintigste eeuw, vorderde na de totstandkoming van de Natuurschoonwet geleidelijk; ook&#13;
andere regels deden hun intrede, zoals de Boswet, de Jachtwet en regelgeving op het gebied van de ruimtelijke ordening. De regelgeving ontleende (ontleent) zijn motief echter&#13;
niet in de eerste plaats aan de natuurbescherming: natuur is hooguit een afgeleid of bijkomend&#13;
motief. In de loop der jaren deden ook zeer schoorvoetend de eerste subsidietoekenningen&#13;
ten behoeve van de natuurbescherming hun intrede. Pas in 1961 volgde zoals&#13;
gesteld de indiening van een ontwerp-Natuurbeschermingswet. In deze wet werd de ministeriële&#13;
verantwoordelijkheid voor de bescherming van als natuurmonument aangewezen&#13;
gebieden en specifieke plant- en diersoorten uitdrukkelijk uitgesproken.&#13;
Vermeldenswaard is zeker dat in de tussentijd ook enkele provinciale besturen, onder&#13;
andere Gelderland, verordeningen in het leven riepen die de bescherming van natuur(&#13;
schoon) (mede) tot doel hadden. Bij deze verordeningen lag een sterk accent op&#13;
ruimtelijke ordeningsaspecten; de Wet op de Ruimtelijke Ordening was er toen immers&#13;
nog niet11.&#13;
De laatste decennia is het beleid met betrekking tot natuur (en milieu) in een stroomversnelling&#13;
geraakt. De toenemende bezorgdheid vanuit de maatschappij voor natuur en&#13;
milieu, kwam onder andere tot uitdrukking in het Natuurbeschermingsjaar 1970, het verschijnen&#13;
van het rapport van de de Club van Rome, etc. Deze ontwikkelingen culmineerden&#13;
in het opstellen van verschillende specifieke beleidsplannen op nationaal (en&#13;
provinciaal) niveau, waaronder het Nationaal Milieu Beleidsplan, de derde Nota Waterhuishouding&#13;
en het Natuurbeleidsplan. Ook internationale regelingen (onder meer de Vogelrichtlijn&#13;
en de Habitat-richtlijn van de Europese Unie en diverse internationale&#13;
conventies en verdragen) vormen hiervan een uitvloeisel. Juist deze zomer heeft Nederland&#13;
het Biodiversiteitsverdrag geratificeerd. Dit verdrag verplicht Nederland tot een&#13;
groot aantal maatregelen, zoals het wettelijk beschermen van natuurgebieden.&#13;
Aparte vermelding verdient de herziening van de Grondwet in 1983 met het nieuwe&#13;
art. 2112. De in art. 21 verwoorde plicht voor de bescherming en verbetering van het leefmilieu&#13;
werd daarmee expliciet als taak voor de overheid vastgelegd.&#13;
In de laatste 25 jaar, maar zeker gedurende de laatste decade, is er ook sprake van een&#13;
explosief groeiende natuur- en milieubeweging. Deze ontwikkelt zich niet alleen als kritische&#13;
volger van het overheidsbeleid, daar waar de overheid niet snel en doeltreffend genoeg&#13;
het beleid ter hand neemt 13, maar ook meer en meer als initiatiefnemer voor&#13;
innovatieve activiteiten.&#13;
De conclusie is dat de overheidszorg voor natuur deze eeuw tot ontwikkeling is gekomen&#13;
onder druk van en in wisselwerking met particuliere natuurbeschermingsinitiatieven.&#13;
Op grond van nationale en internationale afspraken, verdragen en regelgeving is de overheid&#13;
verplicht aan deze zorgplicht inhoud te geven. Hiertoe zijn (en worden) de nodige instrumenten&#13;
ontwikkeld en worden beleidsdoelen geformuleerd. De formulering van de&#13;
doelen en de inzet van de instrumenten is daarbij de resultante van het krachtenspel tussen&#13;
overheid en maatschappelijke groeperingen met een specifieke verantwoordelijkheid van&#13;
de rijksoverheid. Hierop komen we nog terug. De particuliere natuur- en milieubeweging speelt daarbij een actieve rol, daarmee uiting gevend aan de eigen verantwoordelijkheid&#13;
van individuen en organisaties voor de natuur.&#13;
De wijze waarop de overheid positie kiest in het totale maatschappelijk krachtenveld&#13;
en bereid is van bepaalde instrumenten gebruik te maken is daarbij, zoals duidelijk mag&#13;
zijn, essentieel. Deze rol staat, zoals hierboven al werd gesignaleerd, op dit moment sterk&#13;
in discussie. In de volgende paragrafen wordt daarom nader ingegaan op dit aspect gerelateerd&#13;
aan de door ons geponeerde stelling.&#13;
5. NADERE UITWERKING VAN DE STELLING: MOTIVATIE, AARD EN BEGRENZING VAN DE BEPLEITE&#13;
OVERHEIDSBEMOEIENIS&#13;
Welke consequenties heeft het aanvaarden van de stelling dat de (rijks-)overheid een actieve&#13;
zorgplicht voor natuur heeft? Betekent dit dat die overheid alle bevoegdheden naar&#13;
zich toe moet trekken en als een vader 'al-bedil' alle aspecten van het natuurbeschermingswerk&#13;
zelf ter hand moet nemen van begin tot het eind? Of zijn er duidelijke grenzen&#13;
te bepalen met betrekking tot de aard en reikwijdte van de bepleite betrokkenheid van de&#13;
overheid bij de zorg voor natuur?&#13;
Een nadere uitwerking van - de consequenties van - de geponeerde stelling op deze&#13;
punten is gewenst en momenteel zelfs noodzakelijk omdat, zoals hierboven al gememoreerd,&#13;
de natuurbeschermingssector een belangrijk item vormt in allerlei lopende discussies&#13;
en op handen zijnde ontwikkelingen die het hele maatschappelijk bestel beroeren: de&#13;
roep om terugtredende overheid, de roep om besluitvorming zo dicht mogelijk bij de burger,&#13;
de uitvoering van wat wel eens omschreven wordt als het 'elfde gebod': 'gij zult decentraliseren'&#13;
14, de roep om een andere rol voor en omvang van de rijksdienst,&#13;
privatisering en verzelfstandiging, de roep om zelfregulering, etc.&#13;
De stelling van paragraaf 2, dat vooral het natuurbeleid vraagt om overheidsinterventie&#13;
is hierboven reeds nader gemotiveerd. Kort samengevat: natuur is een collectief goed, natuur&#13;
is substraat voor menselijk leven en natuur stelt randvoorwaarden aan menselijk handelen,&#13;
natuur kan niet voor zichzelf opkomen en natuur dreigt (blijkt), ondanks haar&#13;
fundamentele betekenis voor het voortbestaan van onze samenleving, keer op keer ondergeschikt&#13;
gemaakt te worden aan korte termijn belangen van (groepen) individuen in onze&#13;
maatschappij.&#13;
Alvorens de vraag te kunnen beantwoorden op welke wijze en in welke mate de bepleite&#13;
overheidszorg voor natuur dient te worden ingevuld is een nadere beschouwing van de&#13;
uitgangspunten van het natuurbeleid noodzakelijk.&#13;
Uitgangspunten van het (inter)nationale natuurbeleid&#13;
Op grond van tal van overwegingen, waaronder de eerder genoemde basale rol van natuur&#13;
als substraat en randvoorwaarde voor het (menselijk) leven op deze aarde is het (internationale&#13;
natuur- (en milieu)beleid gericht op het behoud van bestaande levensvormen (biodiversiteit) naast bijvoorbeeld een acceptabele kwaliteit van water, bodem en lucht, welke&#13;
elementen en factoren te zamen het 'ecosysteem aarde' vormen en bepalen. Zonder verder&#13;
uitgebreid op de exacte 'vertaling' van deze algemene doelstelling naar de Nederlandse&#13;
situatie in te gaan, - daarvoor wordt kortheidshalve verwezen naar de desbetreffende&#13;
nota's en rapporten - kan geconstateerd worden dat er op grond van deze benadering kriteria&#13;
zijn en worden ontwikkeld om het relatieve belang van bepaalde vormen/soorten natuur&#13;
op een willekeurige plek te kunnen beoordelen. In termen van algemeenheid,&#13;
zeldzaamheid, kenmerkendheid, mate van bedreiging en dergelijke is het mogelijk de betekenis&#13;
van de aanwezige en/of nieuw te ontwikkelen natuur min of meer objectief te vergelijken&#13;
(beoordelen) in het licht van het geciteerde streven naar behoud van kwaliteit en&#13;
diversiteit, los van de eerder gememoreerde, sterk subjectief bepaalde 'natuurbeelden'.&#13;
Hiermee wil niet gezegd zijn dat andere maatschappelijke inzichten en ontwikkelingen&#13;
niet mede bepalend zouden zijn voor de definitieve vaststelling en realisering van de geformuleerde&#13;
doelen, integendeel; regelmatig heeft deze vorm van beïnvloeding zelfs vergaande&#13;
consequenties voor de uiteindelijk gerealiseerde type natuur. Echter de wijze&#13;
waarop deze beïnvloeding tot uiting komt is van een geheel andere aard en orde dan de&#13;
hierboven beschreven 'inhoudelijke' afweging. Elders, onder andere in paragraaf 6, zal&#13;
hier nader op worden ingegaan.&#13;
Uiteraard kunnen bij de beschreven methodische benadering tal van opmerkingen worden&#13;
gemaakt, maar het gaat te ver om daar in het kader van dit artikel nader op in te gaan.&#13;
Ten behoeve van ons verdere betoog beperken we ons tot de conlusie c.q. het uitgangspunt&#13;
dat er onderscheid gemaakt kan worden in de (maatschappelijke) betekenis van aanwezige&#13;
(of te ontwikkelen) waarden; In vaktermen wordt daarbij gesproken over&#13;
natuurdoeltypen c.q. natuurwaarden van internationale en/of nationale betekenis, naast natuurwaarden&#13;
van meer lokaal en/of regionaal belang.&#13;
Beleidsprioriteiten en verantwoordelijkheid&#13;
De beleidsmatige (en maatschappelijke) prioriteit van de onderscheiden natuurwaarden is&#13;
daarmee tegelijk gegeven: waarden van (inter)nationaal belang hebben in de uitwerking/&#13;
uitvoering van het beleid een hogere prioriteit dan bijvoorbeeld meer algemene&#13;
waarden van lokale betekenis. Behalve een verankering van deze prioriteiten in relevante&#13;
beleidsnota's zoals het Natuurbeleidsplan of daarvan afgeleide documenten zijn de bedoelde&#13;
waarden en uitgangspunten (prioriteiten) ook onderwerp van tal van internationale&#13;
verdragen, conventies en/of regelingen. Al eerder werden als voorbeeld genoemd het Biodiversiteitsverdrag&#13;
van Rio en een aantal regelingen van de zijde van de Europese Unie.&#13;
Verschillende van de bedoelde verdragen en regelingen hebben een verplichtend karakter,&#13;
waardoor ze medesturend zijn voor de Nederlandse inspanningen in (inter)nationaal verband&#13;
voor behoud, ontwikkeling en herstel van natuurwaarden.&#13;
Hoewel de zorgplicht voor natuur op een ieder van toepassing is, zijn er redenen om de&#13;
overheid daarin extra verantwoordelijkheden toe te kennen. Deze bijzondere verantwoordelijkheid&#13;
betreft de overheid, of het nu Rijk, provincie of gemeente is, in het algemeen,&#13;
maar daar waar het gaat om waarden van (inter)nationale betekenis meer in het bijzonder&#13;
de rijksoverheid. Het is immers de rijksoverheid die zowel op nationaal niveau als in internationaal&#13;
verband onze maatschappij representeert en als overkoepelende bestuurslaag aangesproken kan worden op en verantwoording verschuldigd is over het gevoerde beleid.&#13;
Dat de rijksoverheid in bepaalde gevallen - onderdelen van - de uitvoering/effectuering&#13;
van het beleid c.q. de bestuurspraktijk decentraal laat plaatsvinden doet daar niet aan&#13;
af. Op dit punt wordt hieronder nog nader ingegaan.&#13;
Sturingsfactoren voor een adequaat natuurbeleid&#13;
Om haar zorgplicht voor natuur op adequate wijze vorm te geven heeft de overheid verschillende&#13;
strategiën en instrumenten ter beschikking. Essentieel is dat de overheid zichzelf&#13;
bij de ontwikkeling en/of inzet van een instrument (met als doel de effectuering van&#13;
de benodigde zorg) voldoende mogelijkheden verschaft om een aantal voor de natuurdoelen)&#13;
essentiële factoren te kunnen beïnvloeden en zonodig te kunnen garanderen.&#13;
Naast voldoende menskracht en middelen15 gaat het daarbij om zaken als continuïteit,&#13;
duurzaamheid en milieukwaliteit, maar ook ruimte en randvoorwaarden voor processen,&#13;
structuren en patronen alsmede vormen van (mede)gebruik en beheer. De Natuurbeschermingsraad&#13;
heeft de mogelijkheden om de laatst genoemde factoren te beïnvloeden ondergebracht&#13;
in vier sleutelbegrippen:&#13;
zeggenschap (bijvoorbeeld over inzet, uitwerking en uitvoering, zonodig handhaving&#13;
van regelingen),&#13;
werkingskracht (effectiviteit, scope van het juridische bereik bijvoorbeeld in- en externe&#13;
werking rechtsgevolgen),&#13;
zekerstelling (juridische waarborgen voor onder andere continuïteit en duurzaamheid)&#13;
en&#13;
sturingsmogelijkheden (vergunningenstelsels, straf- en dwangbepalingen, subsidiemogelijkheden&#13;
etc).&#13;
De mate waarin op basis van deze sleutelbegrippen gestuurd kan worden varieert per&#13;
instrument; bovendien is de behoefte om, bezien vanuit het doel: een adequate zorg, de&#13;
verschillende factoren te (kunnen) beïnvloeden door middel van de onderscheiden sleutelbegrippen&#13;
sterk afhankelijk van de beoogde natuur(doelen). Zo stelt een hoogveengebied&#13;
dat tot stand is gekomen door een eeuwenlang proces van ontwikkeling op basis van zeer&#13;
specifieke milieu-omstandigheden volstrekt andere eisen aan omgevingsfactoren zoals&#13;
kwaliteit van bodem, water (neerslag), menselijke beïnvloeding, continuïteit en duurzaamheid&#13;
dan bijvoorbeeld een onder invloed van de rivierdynamiek spontaan en binnen&#13;
enkele decennia tot wasdom gekomen wilgenvloedbos.&#13;
Op basis van het bovenstaande komen wij dan ook tot de conclusie dat de instrumentatie&#13;
van de zorgplicht (het natuurbeleid) uit oogpunt van legaliteit en effectiviteit dient te&#13;
zijn gebaseerd op een - analyse van een - concreet geformuleerd natuurdoel. (Hoewel ook&#13;
dit een open deur lijkt, blijkt bij een nadere beschouwing van de praktijk een en ander nogal&#13;
eens in omgekeerde volgorde plaats te vinden.16 Strategieën en instrumenten voor het natuurbeleid&#13;
Het keuzepallet van strategieën en instrumenten die de overheid voor de effectuering van&#13;
haar zorg ter beschikking staan is door de Natuurbeschermingsraad ondergebracht in een&#13;
viertal categorieën welke zijn weergegeven in figuur 1:&#13;
a. Publiekrechtelijke instrumenten, waaronder met name wet- en regelgeving,&#13;
b. Privaatrechtelijk optreden (verwerven van eigendomsrecht)&#13;
c. Financiële instrumenten&#13;
d. Sociale regulering. Consequenties voor het overheidsbeleid&#13;
Op grond van het beschreven beleid, de inhoudelijke prioriteitstelling voor de bescherming&#13;
van natuurwaarden en onder verwijzing naar de (inter)nationale verplichtingen voor&#13;
de veiligstelling van in verdragen, conventies en dergelijke beschreven natuurwaarden&#13;
dient de rijksoverheid tenminste een adequate zorg voor waarden van (inter)nationale betekenis&#13;
te kunnen garanderen. Om deze zorg daadwerkelijk te realiseren/effectueren staan&#13;
de overheid verschillende instrumenten ter beschikking. Zoals echter uit bovenstaande&#13;
overzichten blijkt bieden niet alle instrumenten evenveel (voldoende) sturingsmogelijkheden&#13;
van voor een goede bescherming essentiële sleutelfactoren. Instrumenten zoals subsidie&#13;
voor vrijwillig beheer, dan wel voorlichting en overtuiging bieden vaak onvoldoende&#13;
of in het geheel geen garantie voor bijvoorbeeld een adequaat gebruik of beheer, bescherming&#13;
tegen randinvloeden en dergelijke, zeker niet op de langere termijn. In situaties&#13;
waarin (de zeggenschap over) dat type sleutelfactoren essentieel is dient de overheid haar&#13;
invloed op deze sleutelfactoren te verankeren door middel van de inzet èn handhaving van&#13;
meer dwingende regelingen uit het publiekrechtelijk instrumentarium. Voor de veiligstelling&#13;
van ecologisch waardevolle gebieden is de Natuurbeschermingswet in dergelijke situaties&#13;
bij uitstek geschikt.&#13;
6. ONTWIKKELINGEN IN DE MAATSCHAPPIJ OMTRENT DE POSITIE VAN DE OVERHEID&#13;
Tot hier in het betoog hebben we ons bezig gehouden met natuur als collectief goed en&#13;
substraat voor menselijk leven en daaruit geconcludeerd dat de (rijks)overheid een bijzondere&#13;
taak en plicht heeft voor de instandhouding van de natuur en daar instrumenten onder&#13;
andere van publiekrechtelijke aard beschikbaar voor dient te hebben en/of moet&#13;
ontwikkelen. Tegelijk hebben we geconstateerd dat er een groeiende natuur- en milieubeweging&#13;
is die de overheid onder druk zet om het natuurbeleid optimaal uit te voeren en in&#13;
andere beleidsterreinen zorg te dragen voor natuurvriendelijke besluitvorming. De tot hier&#13;
gevolgde benadering is vooral ingegeven door 'interne', aan het natuurbeleid zelf ontleende&#13;
overwegingen. Thans willen wij een aantal maatschappelijke tendensen signaleren met&#13;
name gerelateerd aan de positie en de rol van de overheid in het algemeen om deze ontwikkelingen&#13;
vervolgens weer in verband te brengen met de uitvoering van het natuurbeleid.&#13;
De wijze waarop de overheid in het algemeen gestalte geeft aan zijn taken in wisselwerking&#13;
met de maatschappelijke ontwikkelingen, is in de afgelopen tientallen jaren sterk&#13;
aan veranderingen onderhevig geweest17.&#13;
In de eerste twintig jaar na de Tweede Wereldoorlog is er sprake van een centraal aangestuurde&#13;
samenleving die zich concentreert op wederopbouw. Gezagsgetrouw als de Nederlanders&#13;
waren, schikte men zich in de opgelegde regels. Halverwege de jaren zestig en&#13;
in de jaren zeventig ontstond mede door de economische vooruitgang en de democratiseringstendensen&#13;
ruimte voor grotere overheidsinvesteringen als positieve reactie op alle&#13;
mogelijke vragen vanuit de samenleving. In de jaren tachtig ontstond twijfel aan de groei,&#13;
ook al omdat de broekriem keer op keer aangehaald diende te worden. De relatie tussen overheid en samenleving bekoelde, men stelde vragen bij de doeltreffendheid van de&#13;
overheid en de 'maakbaarheid' van de samenleving. Aan de andere kant groeide het aantal&#13;
regels waar de samenleving mee te maken kreeg. Voor de oplossing van elk probleem&#13;
ontwierp de rijksoverheid bij wijze van spreken twee nieuwe regelingen (vergelijk de&#13;
groei van regels met betrekking tot de sociale zekerheid, het onderwijs en de milieuregelingen).&#13;
Thans worden we geacht te leven in het tijdperk van de individualisering, de calculerende&#13;
burger, die wars is van overheidsbemoeienis en regelneverij, van desinteresse in&#13;
de (oude) politiek(e verhoudingen), maar ook van toenemend(e) verantwoordelijkheidsbesef)&#13;
van grote aantallen individuen, groeperingen voor het wel en wee van de samenleving,&#13;
inclusief de natuur en het milieu.&#13;
Hoe staat de overheid in dit geheel, welke rol speelt de overheid, welke rol staat de samenleving&#13;
haar toe te spelen, welke rol legt de politiek haar op ?&#13;
De verschillende rollen van de overheid&#13;
De overheid kan op verschillende manieren inhoud geven aan haar verantwoordelijkheden,&#13;
die zij in een aantal beleidsterreinen (nog) heeft. Wij rekenen daar het natuurbeleid&#13;
zeer zeker ten volle toe. Wielinga18 onderscheidt vijf roltyperingen van de overheid,&#13;
waarbij de verantwoordelijkheid op taak- en relatiedimensie telkens anders is ingevuld:&#13;
* De overheid als regelaar (sterk sturend in taak, weinig in relaties)&#13;
* de overheid als regisseur (sterk sturend in taak en in relaties)&#13;
* de overheid als onderhandelaar (matig sturend in taak en in relaties)&#13;
* De overheid als bemiddelaar (niet sturend in taak, sterk in relaties)&#13;
* De overheid als dienaar (niet sturend in taak en relaties)&#13;
In de eerste rol is er sprake van een concentratie van dwangmiddelen, waarbij de boodschap&#13;
zelf niet ter discussie staat. De overheid eist de leidersrol op, met als legitimatie de&#13;
verantwoordelijkheid voor de samenleving. Bij het niet accepteren van die rol door de samenleving&#13;
ontstaat een legitimatiecrisis.&#13;
In de laatste rol wordt er in het geheel niet gestuurd. De collectieve middelen worden&#13;
verdeeld volgens lijnen die elders zijn uitgezet. Er is een hoge mate van zelfsturing, waarin&#13;
de actoren in de maatschappij hun eigen verantwoordelijkheid dragen en in staat zijn&#13;
onderling coalities te vormen die leiden tot een gemeenschappelijk besluitvormingsproces.&#13;
De drie andere rolpatronen balanceren hier tussen in.&#13;
Deze verschillende rollen voor de overheid zijn met een enige nuancering ook nog anders&#13;
in te delen door uit te gaan van eenzijdige en meerzijdige sturing of van een 'topdown'&#13;
dan wel 'bottum-up' benadering19. De eenzijdige, top-down sturing en de&#13;
nummers 1 en 2 uit de opsomming van Wielinga behoren tot wat ook wel genoemd wordt&#13;
het 'klassieke' besturingsmodel, dat tot medio de jaren zestig de overhand had, terwijl de&#13;
meerzijdige bottum-up benadering en de nummers 3 en 4 van Wielinga thans in politieke en bestuurskundige kringen een grotere populariteit genieten. In deze laatste categorie kan&#13;
ook de 'netwerksturing'20 geplaatst worden 21.&#13;
De rol(len) van de overheid bij het natuurbeleid in relatie tot de maatschappelijke ontwikkelingen&#13;
In onze ogen speelt de rijksoverheid in het natuurbeleid vrijwel alle bovengeschetste rollen22,&#13;
waarbij er evenals op andere beleidsvelden de laatste jaren een tendens aanwezig is&#13;
in de richting van een minder dirigistische opstelling. Over de wijze waarop de overheid&#13;
op dit moment positie (rol) kiest en de gevolgen daarvan voor de totstandkoming en uitvoering&#13;
van het natuurbeleid willen wij het volgende opmerken.&#13;
Hoofdstuk 9 van het Natuurbeleidsplan is geheel gewijd aan het instrumentarium, dat&#13;
ten dienste staat voor het realiseren van het natuurbeleid. Dit hoofdstuk bevat een opsomming&#13;
van de beschikbare wet- en regelgeving en de financiële consequenties van de toepassing.&#13;
In het Structuurschema Groene Ruimte zijn aan de instrumentenreeks onder&#13;
andere nieuwe beleidscategorieën zoals 'Strategische Groenprojecten' toegevoegd. Bij&#13;
een recentelijk opgemaakte tussentijdse balans van het Natuurbeleidsplan23, die vooral tot&#13;
stand kwam door de 'buitenwereld' te laten spreken, werd er met name met betrekking tot&#13;
de instrumentatie van het beleid de nodige kritiek geuit. In het vervolgtraject van dat project&#13;
zal daarom ook aan dit aspect extra aandacht worden gegeven. Een deel van de geuite&#13;
kritiek duidt op een onduidelijk rolpatroon van de overheid. Niet consequent toepassen&#13;
van de regelgeving, ingewikkelde en gebrekkige regelgeving, gebrek aan handhaving, onvoldoende&#13;
rekening houden met marktprincipes, onvoldoende financiële dekking. Ook op&#13;
andere wijze maken de discussies in de maatschappij duidelijk dat het in de problematiek&#13;
van het landelijk gebied en in het bijzonder in de verhouding natuur versus agrarisch bedrijfsleven&#13;
behoorlijk gist Wij wijzen op de vraagtekens die gezet worden bij de planning&#13;
en inzet van overheidsmiddelen (regels en financiën) ten behoeve van behoud, beheer en&#13;
ontwikkeling van natuurgebieden24. In de politiek25 en vooral ook daarbuiten26 is een brede&#13;
discussie ontstaan over deze onderwerpen. Veel van deze (alternatieve) initiatieven&#13;
hebben gemeen dat een zo groot mogelijk areaal landbouwgrond in handen en beheer van de huidige eigenaren blijft die bij sommige van de genoemde alternatieven vervolgens&#13;
zelf bepaalde vormen van natuur in stand houden dan wel ontwikkelen. Belangrijkste inzet&#13;
lijkt ons de zeggenschap over het landelijk gebied en het zoeken naar mogelijkheden&#13;
voor overleven vanuit de agrarische sector, naast hopelijk ook een groeiend besef van verantwoordelijkheid&#13;
voor de kwaliteit van de leefomgeving en de natuur.&#13;
Van groot belang is in ieder geval te constateren dat de in deze initiatieven beoogde natuurproduktie&#13;
door particulieren vaak een ander type natuur als doel heeft dan werd beoogd&#13;
met de vanuit het (inhoudelijke) natuurbeleid gemotiveerde oorspronkelijke&#13;
plannen. Op deze wijze beïnvloeden dergelijke maatschappelijke processen soms in belangrijke&#13;
mate de resultaten van het beleid, hetgeen met name wanneer het gaat om het&#13;
daardoor niet (kunnen) realiseren van prioritaire natuurdoeltypen niet zonder betekenis is.&#13;
De betekenis van natuur voor de samenleving, de vertaling daarvan in overheidsbeleid,&#13;
de instrumenten die de overheid ter beschikking stelt, kunnen worden afgezet tegen de&#13;
evoluerende opvattingen die in de maatschappij leven over de rol van de overheid en de&#13;
toenemende behoefte in sommige kringen zich inhoudelijk en metterdaad (meer) bezig te&#13;
gaan houden met het natuurbeleid. Wat heeft dit voor gevolgen voor de positie van de&#13;
overheid. Hiermee zullen we ons nu bezig houden.&#13;
7. DE VERANDERENDE (?) POSITIE VAN DE RIJKSOVERHEID (LNV) IN HET NATUURBELEID EN&#13;
DE KEUZE VAN HET BESCHIKBARE INSTRUMENTARIUM&#13;
In de voorgaande paragrafen hebben wij een beeld geschetst van de positie van natuur in&#13;
onze samenleving. Daarbij hebben we geconcludeerd dat, zonder voorbij te gaan aan ieders&#13;
eigen verantwoordelijkheid, de overheid een bijzondere verantwoordelijkheid draagt&#13;
voor natuur. Daarna hebben we betoogd dat, om uitdrukking te kunnen geven aan de&#13;
zorgplicht, de overheid verschillende strategieën en instrumenten beschikbaar heeft en dat&#13;
de inzet hiervan mede afhankelijk is van concreet geformuleerde natuurdoelen. Na deze&#13;
sterk inhoudelijk georiënteerde benadering schetsten we een aantal ontwikkelingen in de&#13;
maatschappij, met name hoe deze aankijkt tegen de overheid en welke rol de overheid&#13;
zoal in het algemeen kan spelen. We tekenden daarbij aan dat in het omgaan met natuur&#13;
en bij het voeren van natuurbeleid een scala van rollen voor de overheid is weggelegd.&#13;
Zoals al eerder gememoreerd lijkt het er op dat ook bij het natuurbeleid een heroriëntatie&#13;
op de rol van de overheid gaande is. Naar ons gevoel is het Ministerie van LNV op dit&#13;
moment teveel de afwezige partij in deze discussie. Dit wordt wellicht veroorzaakt door&#13;
de grote interne veranderingen die het departement momenteel doormaakt. Die afwezigheid&#13;
is niet gewenst, daar het dit departement is dat als eerste verantwoordelijk en aanspreekbaar&#13;
is voor het natuurbeleid, in ieder geval waar het gaat om waarden van&#13;
(inter)nationale betekenis. Het ministerie zal als eerst-verantwoordelijke een duidelijke visie&#13;
moeten ontwikkelen over de rol die zij in het maatschappelijk krachtenveld rond natuur&#13;
wil (moet) spelen. Er is al veel te winnen als duidelijker dan tot nu toe de&#13;
rijksoverheid (LNV) in de relatie beleidsdoelen middelen en instrumenten haar eigen rol&#13;
en verantwoordelijkheden helder over het voetlicht zou brengen en de 'hardheid' van het&#13;
geformuleerde beleid zou verduidelijken. Essentieel is daarbij dat het departement de consequenties&#13;
van die rol beter onder ogen ziet en ter harte neemt. Ernstig complicerende factor voor een adequate realisatie van het natuurbeleid is de gegeven&#13;
situatie, dat de middelen (bijvoorbeeld hectares ten behoeve van reservaatvorming,&#13;
beheerslandbouw en natuurontwikkeling) al verdeeld zijn over de twaalf provincies, terwijl&#13;
de inhoudelijke onderbouwing, de doelformulering grotendeels nog moet plaatsvinden&#13;
27. Dit beperkt in aanzienlijke mate de speelruimte, maar bovendien ook de&#13;
mogelijkheid om in enkele gevallen te kiezen voor een voor effectieve bescherming noodzakelijke&#13;
omvang van gebieden. Het is ons niet duidelijk op welke wijze de overheid&#13;
(LNV) op deze wijze effectief inhoud kan geven aan haar eindverantwoordelijkheid, hoe&#13;
getoetst kan worden op het bereikte resultaat als de mogelijkheden tot sturing en indien&#13;
nodig correctie onvoldoende voorhanden zijn. Ook om deze reden is het noodzakelijk&#13;
zich te bezinnen op de rol, die op welk moment dan ook gespeeld moet worden; het departement&#13;
van LNV zal zich althans bewust dienen te zijn van het feit dat er verschillende&#13;
rollen mogelijk en zelfs noodzakelijk zijn. De overheid die subsidie ter beschikking stelt&#13;
ten behoeve van aankoop of beheer van natuurterreinen dan wel overeenkomsten afsluit&#13;
heeft een volstrekt andere rol dan de overheid die een gebied als beschermd natuurmonument&#13;
aanwijst met alle administratief- en strafrechtelijke consequenties die daaraan verbonden&#13;
zijn. Toepassing van de aanwijzingsbevoegdheid in de zin van de Natuurbeschermingswet,&#13;
waarbij in een bepaald gebied een duidelijke norm wordt gesteld die voor betrokkenen&#13;
verschillende, soms verstrekkende gevolgen kunnen hebben, vereist een overheid die&#13;
zich van deze rol bewust is en daar ook zelf de consequenties van aanvaardt.&#13;
In het bovenstaande betoogden wij reeds dat de rijksoverheid in ieder geval in verband&#13;
met het bijzondere karakter van natuur en natuurwaarden ook over de instrumenten moet&#13;
beschikken die het haar mogelijk maakt de noodzakelijke, soms impopulaire, maatregelen&#13;
te treffen. Dit betekent voor het natuurbeleid vast houden aan het weliswaar selectief maar&#13;
ook consequent toepassen van noodzakelijk geachte dwingendrechtelijke beschermende&#13;
instrumenten als de Natuurbeschermingswet (en bijvoorbeeld het kapverbod uit de Boswet).&#13;
Daarbij is het naar onze mening van belang te constateren dat een duidelijke publiekrechtelijke&#13;
afbakening van (rand)voorwaarden voor bijvoorbeeld beheer en gebruik&#13;
de rol van het particulier initiatief binnen de op die wijze gestelde kaders verder kan versterken.&#13;
Het moge duidelijk zijn dat een dergelijke toepassing vraagt om een adequate organisatie&#13;
en toerusting van het apparaat dat de feitelijke werkzaamheden moet verrichten.&#13;
Op dit laatste willen wij in de laatste paragraaf nog ingaan, nadat we eerst nog een korte&#13;
terugblik op de toepassingspraktijk van de Natuurbeschermingswet hebben gegeven.&#13;
8. EEN KORTE TERUGBLIK OP DE TOEPASSINGSPRAKTIJK VAN DE NATUURBESCHERMINGSWET&#13;
TUSSEN 1968 EN 1992&#13;
In de memorie van toelichting28 van het voorstel Natuurbeschermingswet 1994 kan men&#13;
lezen dat over het algemeen te concluderen valt dat de uitvoering van de Natuurbeschermingswet&#13;
betrekkelijk geringe kosten vergt. Dit zelfde geldt voor de overige apparaatskosten,&#13;
verbonden aan de uitvoering van de wet. De in het voorstel opgenomen&#13;
decentralisatievoornemens zullen een lastenverzwaring voor de provincies betekenen die echter gelet op de thans bestaande taken van de provincies naar verwachting niet erg groot&#13;
zal zijn. De voorgestelde wijzigingen, tot slot, hebben voor zover betrekking hebbend op&#13;
de uitvoering van de wet door het Rijk voor het Rijk (LNV) geen gevolgen, in personele&#13;
noch in financiële zin.&#13;
Zo beschouwd lijken er zich met betrekking tot de uitvoering van de wet dus geen problemen&#13;
voor te doen en zullen die er in de toekomst met de nieuwe wet ook niet komen.&#13;
De Natuurbeschermingsraad heeft daar anders over geoordeeld29. Dit oordeel is tot stand&#13;
gekomen na een terugblik op en analyse van 25 jaar toepassingspraktijk. Deze excercitie&#13;
was overigens niet bedoeld als een, van alle kanten - ook door de raad zelf - bepleite,&#13;
volledige evaluatie van de toepassing van de wet, waar het departement van LNV geen&#13;
gehoor aan heeft gegeven. Om tot zijn oordeel te kunnen komen heeft de raad in navolging&#13;
van de resultaten van het project Naleving30 gehanteerd. In weerwil van de hierboven&#13;
geciteerde conclusies van de zijde van het departement signaleert de raad belangrijke&#13;
knelpunten in de dagelijkse praktijk van de wetstoepassing. Naast een structureel gebrek&#13;
aan mankracht en een oplopend begrotingstekort voor het beheer signaleert de raad ook&#13;
inconsequenties met betrekking tot de beleidsmatige inzet van het instrument. De raad&#13;
constateert dat de wet is ingezet voor de veiligstelling van ecologisch waardevolle gebieden&#13;
verspreid over de verschillende regio's met wisselende argumenten en wisselende intensiteit.&#13;
De huidige wetspraktijk is naar de mening van de raad slechts ten dele het&#13;
resultaat van een gemeenschappelijk uitgedragen overtuiging bij politieke gezagsdragers&#13;
en medewerkers van het departement dat de Natuurbeschermingswet een speerpunt of pijler&#13;
van beleid is. Anders gezegd: er is een aanzienlijke hoeveelheid gebieden onder de&#13;
werking van de Natuurbeschermingswet gebracht, hetgeen in belangrijke mate het gevolg&#13;
is van de inzet van een beperkte, zeer gemotiveerde groep medewerkers van het departement,&#13;
bij tijd en wijle daarbij gesteund door bestuurders. Dit geeft enerzijds de grote betrokkenheid&#13;
van die medewerkers goed weer, maar toont tegelijkertijd het gebrek aan van&#13;
een duidelijke visie op de positie van het instrument binnen het beleid en illustreert daarmee&#13;
tevens de kwetsbaarheid in de zin van de benodigde prioriteit qua arbeidsinzet binnen&#13;
de organisatie. Er zijn mitsdien grote verschillen te onderkennen in de mate en wijze&#13;
van actieve uitvoering in de zin van beheersplanning, toezicht en handhaving. Periodieke&#13;
evaluatie van de concrete toepassing per gebied is hoge uitzondering. Van de toepassing&#13;
als geheel is dit zoals gezegd nog nooit gebeurd. Dit heeft tot gevolg dat in sommige gebieden&#13;
de wet in zijn volle breedte wordt benut, terwijl in andere gebieden toepassing verwordt&#13;
tot een papieren tijger. Juist in gebieden waar de wet op consequente wijze is&#13;
toegepast, kan gezegd worden dat het effect groot is geweest. De onduidelijke positie binnen&#13;
het departement, de structurele tekorten ten behoeve van beheer en het gebrek aan&#13;
mankracht leidt tot het niet kunnen voldoen aan streefcijfers met betrekking tot de aanwijzing&#13;
van gebieden en de noodzakelijke handhaving.31 Dit alles heeft de Natuurbeschermingsraad&#13;
ertoe gebracht concrete voorstellen te doen voor het toekennen van de positie&#13;
die dit publiekrechtelijk instrument verdient. Alvorens een selectie daaruit te presenteren,&#13;
concluderen wij dat de door ons aangehaalde passages uit de memorie van toelichting, zie&#13;
de aanvang van deze paragraaf, geen beeld geven van de werkelijkheid en dus ook niet kunnen worden geëxtrapoleerd naar de toekomstige toepassing van de wet. Wij zijn dan&#13;
ook zeer benieuwd naar de memorie van antwoord gezien de vragen die over deze materie&#13;
blijkens het voorlopig verslag32 door verschillende fracties aan de regering zijn gesteld.&#13;
9. AANBEVELINGEN TEN AANZIEN VAN DE TOEPASSING VAN DE NATUURBESCHERMINGSWET33&#13;
De Natuurbeschermingswet 1968 kent een sterk gecentraliseerde uitvoering. In de ontwerp-&#13;
Natuurbeschermingswet 1994 wordt voorzien in een gedeeltelijke decentralisatie.&#13;
Het Rijk blijft verantwoordelijk voor de bescherming van natuurgebieden van (internationaal&#13;
kaliber. De raad heeft zich ook gebogen over een, in alle commentaren over het&#13;
hoofd gezien, artikel (art. 26 lid 1) dat de gehele of gedeeltelijke overdracht van uitvoeringsbevoegdheden&#13;
naar de provincie(s) regelt. Deze delegatiebevoegdheid kan zeer verstrekkende&#13;
gevolgen hebben. Een voorbeeld hiervan is de overdracht op termijn van een&#13;
deel van de wettelijke bevoegdheden uit de Natuurbeschermingswet aan de afzonderlijke&#13;
Waddenzee-provincies naar aanleiding van de aanwijzing door de staatssecretaris van&#13;
LNV van de Waddenzee als natuurmonument; deze overdracht heeft een tweedeling tot&#13;
gevolg van bevoegdheden voortvloeiend uit dezelfde wettelijke regeling binnen een gebied,&#13;
het ecosysteem Waddenzee. De Natuurbeschermingsraad beveelt aan dat het Rijk&#13;
direct verantwoordelijk blijft voor de toepassing van de Natuurbeschermingswet in gebieden&#13;
met (inter)nationale natuurwaarden. Dit moet dan wel een duidelijk en consequent&#13;
opererende rijksoverheid zijn, die staat voor deze belangrijke en soms ook zware taak.&#13;
Mocht er sprake zijn van delegatie van uitvoeringsbevoegdheden binnen een 'rijksaanwijzing',&#13;
dan dient de wet zo aangepast te worden dat het rijk kan interveniëren in provinciale&#13;
besluitvorming ter zake bij gebleken of te duchten ontwikkelingen in strijd met de&#13;
rijksverantwoordelijkheid.&#13;
De rijksdienst is voordurend in beweging, zij het dat die beweging in één richting gaat,&#13;
namelijk het beperken tot kerntaken, scheiding van beleid en uitvoering en decentralisatie,&#13;
welke ontwikkeling leidt tot een afnemende directe (rijks)bemoeienis met de zorg voor&#13;
natuur. Desalniettemin heeft de raad geadviseerd, om redenen die in de eerste paragrafen&#13;
van dit artikel uitvoerig zijn uiteengezet, dat de publiekrechtelijke bescherming van (op&#13;
zijn minst (inter)nationale) natuurwaarden en -gebieden een rijksaangelegenheid is en&#13;
dient te blijven. De Natuurbeschermingsraad heeft voorgesteld het departement van LNV,&#13;
dat sterk in verandering is, daartoe zo te organiseren en uit te rusten dat het zwaartepunt&#13;
van de wetstoepassing bij de nieuw te vormen regiodirecties komt te liggen. Daar moeten&#13;
dan - voor het eerst in de historie van de wet - herkenbare deskundige en slagvaardige&#13;
units van medewerkers worden gecreëerd, die (in ieder geval in geografische zin) dicht bij&#13;
de justitiabelen en andere overheden staan.&#13;
De voorbereiding van aanwijzingen dient grondig te gebeuren onder het motto 'een&#13;
goed begin is het halve werk'. Registratie van gegevens moet gebeuren met behulp van&#13;
moderne technieken. Ten behoeve van de uiteraard vanzelfsprekende evaluatie van de toepassing van de wet dienen natuurwetenschappelijke maar ook juridisch-bestuurlijke&#13;
gegevens consequent te worden verzameld en up-to-date gehouden.&#13;
Het departement dient een duidelijk 'groen' handhavingsbeleid te gaan voeren, samen&#13;
met andere betrokken overheden34. Ook hier geldt de dringende noodzaak van consequent&#13;
handelen.&#13;
Ook is een meer open benadering gewenst zowel ten opzichte van eigenaren en gebruikers,&#13;
maar ook ten aanzien van derden zoals natuur- en milieu-organisaties. Bestuurlijk&#13;
'verstoppertje spelen' zoals dat zich bijvoorbeeld rond de Grote Peel heeft voorgedaan,&#13;
moet tot het verleden gaan behoren.&#13;
Mocht het tot de wettelijke regeling komen van limitatieve lijsten van verboden handelingen35,&#13;
dan is het zaak voor het departement tijdig de nodige extra voorzieningen te treffen&#13;
om deze mega-klus te klaren.&#13;
Tot slot is het tegenwoordig niet ongebruikelijk om de inwerkingtreding van een nieuwe&#13;
wet te voorzien van een ex-ante evaluatie en/of ruim van te voren een traject uit te zetten&#13;
dat een soepele inwerkingtreding beoogt. LNV heeft ongeveer tien jaar geleden een&#13;
dergelijke ervaring beleefd met de in werkingtreding van de Landinrichtingswet. Het zou&#13;
van een vooruitziende blik getuigen als een dergelijke exercitie ook werd gedaan voor de&#13;
voorliggende ontwerp-Natuurbeschermingswet 1994.</content><legacyfootnotes>1. Nieuwe regelen ter bescherming van natuur en landschap (Natuurbeschermingswet 1994), TK 1993-1994, 23&#13;
580, nrs. 1-2.&#13;
2. De Natuurbeschermingsraad heeft medio 1994 samen met de Jachtraad, de Bosraad en de Adviescommissie&#13;
Wet Bedreigde Uitheemse Diersoorten zijn activiteiten beëindigd; tegelijkertijd is bij Koninklijk Besluit d.d.&#13;
2 mei 1994, nr. 326, de 'Raad voor het Natuurbeheer' ingesteld die de taken van genoemde adviesraden en&#13;
commissie overneemt.&#13;
3. Zie ook: 'Waar de raad voorstaat. Een visie van de Natuurbeschermingsraad op de natuur, het natuurbeleid&#13;
en de rol van de raad daarin', augustus 1993.&#13;
4. Koppenjan, de Bruijn en Kickert red.; Netwerkmanagement in het openbaar bestuur, 1993 VUGA, (blz.&#13;
21).&#13;
5. Zie onder meer het advies 'Natuur tussen de oren' Natuurbeschermingsraad december 1993&#13;
6. Zie ook mr. P.C.E. van Wijmen, Natuurbescherming: 'Natuur-recht in een natuurlijk milieu'. Pre-advies&#13;
voor de Vereniging van Milieurecht 1988-4, Tjeenk Willink, Zwolle.&#13;
7. De discussie over algemene zorgplicht bepalingen in wetten betreffende natuur en milieu heeft recent een&#13;
vervolg gekregen in het voorlopig verslag van vaste commissie van Landbouw en Natuurbeheer over behandeling&#13;
van de Flora- en faunawet, TK 1993-1994, 23 147 nr. 6 en de Natuurbeschermingswet 1994, TK&#13;
1993-1994, 23 580 nr. 5; vrijwel kamerbreed bestaat kritiek op de regering omdat in de desbetreffende&#13;
wetsontwerpen ondanks sterk aandringen daarop vanuit de maatschappij geen algemene zorgplichtbepa-ling&#13;
is opgenomen.&#13;
8. De Vereniging Natuurmonumenten hanteert sinds enige jaren de slogan: 'Natuur laat je leven'! Deze slo&#13;
gan heeft, zoals vaker bij slogans het geval is, méér dan één betekenis. Enerzijds duidt hij op het substraatkarakter&#13;
van natuur: 'Natuur stelt je in staat te leven'. Anderzijds geeft hij uiting aan het&#13;
zorgplicht-principe: 'Je hebt het hart en het recht niet om de natuur om zeep te helpen'.&#13;
9. Het is boeiend om te zien dat de innige samenwerking in de jaren twintig zich juist nu na een periode van&#13;
verkoeling lijkt te herbevestigen nu de Vereniging Natuurmonumenten en het Wereld Natuur Fonds zich&#13;
met de ANWB in allerlei verbanden lijken te verenigen voor het verbeteren en het versneld zien te berei&#13;
ken van het resultaat van het natuurbeleid.&#13;
10. Zie: A.A.M.M. van der Ven: 'Het vraagstuk van de wettelijke natuurbescherming in Nederland', diss. Nijmegen-&#13;
Utrecht 1941; J.W. Keiser: 'Overheidszorg voor het Natuurschoon'. diss. Rotterdam 1949 en H.P.&#13;
Gorter: 'Ruimte voor natuur'. Natuurmonumenten, 's-Graveland 1986.&#13;
11. Dit verklaart wellicht mede het amendement-Baeten dat leidde tot een aanvulling op de definitie van Na&#13;
tuurmonument in de zin van de Natuurbeschermingswet, 'waarvan de bescherming niet of niet reeds op&#13;
andere wijze door of krachtens de wet is verzekerd'. Zie Bakker, pre-advies voor de Vereniging voor Mi&#13;
lieurecht 1988-4, Tjeenk Willink, Zwolle, blz. 29 e.v.; dit deel van art. 7 lid 1 Nb-wet 1968 is overigens&#13;
door de jurisprudentie achterhaald en in de ontwerp-Natuurbeschermingswet 1994 weggelaten.&#13;
12. Zie vooral J. Verschuuren. 'Het grondrecht op bescherming van het leefmilieu', diss. Zwolle 1993.&#13;
13. Waarbij wordt opgemerkt dat de overheid zelf regelmatig de neiging heeft zijn verantwoordelijkheid en&#13;
zorgplicht te ontlopen en, mede daardoor, door sommigen als een onbetrouwbare partner wordt gezien.&#13;
14. Een van de weinigen die tegengas geeft in deze ontwikkeling is de publicist H. Vuijsje; zie de NRC d.d.&#13;
30 april 1994, Terug naar de controle-staat' en 25 juli 1994 'Het is tijd om af te rekenen met de bestuurscultuur&#13;
van het CDA'.&#13;
15. Het moge duidelijk zijn dat achter deze korte signalering een grote bezorgdheid schuil gaat.&#13;
16. Zie ook 'Waar een wil is, is een wet', dl. 1 hfst. 3.)&#13;
17. H.E. Wielinga. 'De rol van de overheid', deelrapport 1 van het project Communicatie bij beleidsvorming,&#13;
IKC's LNV Wageningen 1994.&#13;
18. Zie vorige noot.&#13;
19. Een variant daarop is het onderscheid verticale/horizontale sturing.&#13;
20. Vgl. Koppenjan, De Bruijn en Kickert (red.) Netwerkmanagement in het openbaar bestuur, VUGA, 1993&#13;
Den Haag.&#13;
21. Zie ook Sturing op maat; een andere benadering van milieu-problemen in de land- en tuinbouw. Ministe&#13;
rie van LNV 1994.&#13;
22. Het IKC Natuur, Bos, Landschap en Fauna te Wageningen neemt binnenkort het initiatief voor een speci&#13;
fiek op het beleidsveld 'natuur' gerichte bestuurskundige reeks studies.&#13;
23. Eindrapportage Natuurbeleid in de Peiling; Ministerie van LNV juli 1994.&#13;
24. Vergelijk de diverse lokale initiatieven van agrariërs tegen (al dan niet met alternatieven) of als reactie op&#13;
plannen voor (grootschalige) natuurontwikkeling door Rijk en provincie, al dan niet in landinrichtingsverband,&#13;
zoals in het Zuidhollands en Utrechts veenweidegebied, Noord-West Overijssel, Zuid-West Fries&#13;
land en Mergelland.&#13;
25. Zie de verkiezingsprogramma's van CDA, VVD en andere partijen; de notitie 'Schakels tussen landbouw,&#13;
milieu en natuur', Wetenschappelijk Instituut voor het CDA, maart 1994; de discussies in Tweede en Eer&#13;
ste Kamer over het Structuurschema Groene Ruimte.&#13;
26. In willekeurige volgorde en onvolledig: de eerder genoemde eindrapportage van 'Natuurbeleid in de Pei&#13;
ling', Ministerie van LNV, juli 1994; 'Natuurbeheer door particulieren, een betaalbaar alternatief, een&#13;
rapport onder auspiciën van een groot aantal organisaties uitgebracht, 1993; 'Landelijk Gebied naar een&#13;
zakelijke benadering van het Leefmilieu', Heidemij 1993; het sterk groeiende aantal lokale en regionale&#13;
initiatieven van agrariërs, die zich inzetten voor natuurproductie en -beheer (al dan niet tegen vergoeding)&#13;
en onder verschillende benamingen, zoals milieucoöperaties, opererend; de onlangs opgerichte 'Federatie&#13;
particulier land, bos, natuur'.&#13;
27. Zie ook Juni verslag 1994 van de Algemene Rekenkamer, Tweede Kamer 1993-1994, 23 785 nr. 2 en&#13;
hoofdstuk 11.1 Natuurbeleidsplan; Waar een wil is, is een wet, Natuurbeschermingsraad 1994.&#13;
28. Tweede Kamer 1993-1994, 23 580, nr. 3, blz. 49 en 59.&#13;
29. Waar een wil is, is een wet deel II Nb-wet-toepassing in de periode 1968-1992.&#13;
30. Ministerie van Verkeer en Waterstaat 1991, de keten Beleid Regelgeving Uitvoering Handhaving Organi&#13;
satie&#13;
31. Het eerder gememoreerde Juniverslag 1994 van de Algemene Rekenkamer maakt hier op blz. 80 ook ge&#13;
wag van.&#13;
32. Tweede Kamer 1993-1994, 23 785, nr. 5.&#13;
33. Deel III van het eerder genoemd advies van de raad gaat behalve over dit onderwerp ook over de inhoud&#13;
van de Natuurbeschermingswet zelf. Kortheidshalve verwijzen we daarnaar en ook naar de in opdracht&#13;
van de raad door Backes en Van Buuren uitgevoerde studie die aan het advies is gehecht. De aanbevelin&#13;
gen daaruit zijn integraal door de raad overgenomen.&#13;
34. Als vervolg op 'Natuurbeleid in de Peiling' - zie boven - is recent hier al een aanvang mee gemaakt.&#13;
35. De raad is hier voor wat betreft 'interne' zaken geen voorstander van; zie het eerder genoemd advies en&#13;
Backes en Van Buuren; zie ook Backes in dit nummer.</legacyfootnotes><footnotes><footnote/></footnotes><auteurs>mr. J.A.W.M. Ponten &#13;
ing. A.K. Denneman</auteurs><published>1994-11-01 00:00:00</published><modified>1994-11-01 00:00:00</modified><editiondate>1994-11-01</editiondate><htmlpath>https://denhollander.info/artikel/6064</htmlpath></article>
</articles></edition>