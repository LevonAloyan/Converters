<edition><articles><article><jaar>1991</jaar><naam>Tijdschrift voor Agrarisch Recht</naam><uitgave>8/9</uitgave><aflevering>8</aflevering><searchword>TvAR 8/9/1991</searchword><id>6212</id><udhid>UDH:TvAR/6212</udhid><titel>Algemene regels voor de landbouw krachtens artikel 2a van de Hinderwet</titel><searchwords><searchword>TvAR 8/9/1991</searchword><searchword>UDH:TvAR/6212</searchword></searchwords><attachments><attachment><name>1991_nr 89_Artikel_Woldendorp.pdf</name><extention>pdf</extention><url>https://denhollander.info/download/6006/ci</url></attachment></attachments><inleiding>INHOUD&#13;
Samenvatting 406&#13;
Hoofdstuk 1. Inleiding 409&#13;
Hoofdstuk 2. De Hinderwet (algemeen) 410&#13;
2.1. Het begrip inrichting 410&#13;
2.1.a. Welke landbouwbedrijven vallen onder de Hinderwet? 410&#13;
2.1 .b. Algemene omschrijving van het begrip inrichting 411&#13;
2.1 .c. Eén inrichting of verschillende inrichtingen? 411&#13;
2.2. Het begrip gevaar, schade, hinder 413&#13;
2.3. Cumulatie, toekomstige ontwikkelingen en indirecte gevolgen 414&#13;
2.3.a. Cumulatie 414&#13;
2.3.b. Toekomstige ontwikkelingen 415&#13;
2.3.c. Indirecte gevolgen 416&#13;
2.4. Beleidsregels 416&#13;
2.4.a. De brochure Veehouderij en Hinderwet 417&#13;
2.4.b. De richtlijn Ammoniak en Veehouderij 418&#13;
2.4.c. Jurisprudentie 418&#13;
2.5. Algemene regels krachtens de Hinderwet (artikel 2a) 424&#13;
Hoofdstuk 3 2a-amvb 's voor de landbouw 425&#13;
3.1. Het Besluit mestbassins Hinderwet 426&#13;
3.1.a. Reikwijdte (artikel 1) 426&#13;
3.1.b. De voorschriften (artikel 2) 433&#13;
3.1.c. Nadere eisen (artikel 2) 439&#13;
3.1.d. Opheffing vergunningplicht en kennisgeving (artikelen 3 en 4) 442&#13;
3.1.e. Overgangsrecht (artikel 5) 450&#13;
3.1.f. Anticipatie op het Besluit mestbassins 453&#13;
3.1.g. Samenloop met andere regelingen 456&#13;
3.1.h. Controle en handhaving 466&#13;
3.2. Besluit melkrundveehouderijen Hinderwet 468&#13;
3.2.a. De richtlijn Ammoniak en Veehouderij 1991 468&#13;
3.2.b. Bestaande melkrundveehouderijen 469&#13;
3.2.c. 2a-amvb's: terug naar af (1981)? 470&#13;
3.3. Slotopmerking 474 &#13;
SAMENVATTING&#13;
Het preadvies is uitgebracht ten behoeve van de jaarvergadering van de Vereniging voor Agrarisch&#13;
Recht op 31 mei 1991. Voorafgaande aan de vergadering is het reeds aan de leden van de&#13;
vereniging toegezonden. Mede naar aanleiding van de gedachtenwisseling tijdens de&#13;
jaarvergadering en overleg met mijn mede-preadviseur, is het preadvies na de jaarvergadering op&#13;
sommige punten aangepast ten behoeve van de publikatie in Agrarisch Recht. In de inleiding&#13;
(hoofdstuk 1) wordt van de voornaamste wijzigingen een overzicht gegeven.&#13;
Het thema van de jaarvergadering luidde: recente ontwikkelingen in het voor de&#13;
landbouwsector relevante milieurecht. Dit onderwerp was dermate breed dat het voor dit&#13;
preadvies moest worden beperkt. Gekozen is voor het onderwerp 'landbouw en Hinderwet',&#13;
met name 'algemene regels voor de landbouw krachtens artikel 2a van de Hinderwet'.&#13;
Aanleiding voor de keuze van dit onderwerp was de recente inwerkingtreding van de eerste&#13;
twee algemene maatregel van bestuur krachtens art. 2a van de Hinderwet (2a-amvb), die in&#13;
het bijzonder betrekking hebben op landbouwbedrijven. Het gaat om het Besluit mestbassins&#13;
Hinderwet en het Besluit melkrundveehouderijen Hinderwet. De twee amvb's worden in dit&#13;
preadvies besproken uit een wetgevingstechnische invalshoek. Ze worden niet 'inhoudelijk'&#13;
besproken.&#13;
Ten opzichte van het aan de leden toegezonden preadvies zijn in verband met de lengte ervan 2&#13;
hoofdstukken, waarin achtergrondinformatie werd gegeven, komen te vervallen. Het gaat om&#13;
de hoofdstukken over door de landbouw veroorzaakte milieuproblemen en over algemene&#13;
regels in het milieurecht.&#13;
In hoofdstuk 2 wordt ingegaan op enkele algemene aspecten van de toepassing van de&#13;
Hinderwet op landbouwbedrijven. In het Hinderbesluit worden de categorieën van inrichtingen&#13;
aangegeven waarop de Hinderwet van toepassing is. Daarin is slechts voor een enkele categorie&#13;
van landbouwbedrijven een afzonderlijke categorie-omschrijving opgenomen. De meeste&#13;
landbouwbedrijven vallen onder een van de algemene categorieën in het Hinderbesluit.&#13;
Overigens maakt het geen verschil onder welke categorie in het Hinderbesluit een bedrijf valt.&#13;
Indien een bedrijf tot een in het Hinderbesluit aangewezen categorie behoort, kunnen&#13;
voorschriften worden gegeven die niet alleen betrekking hebben op het hinderwetplichtige&#13;
onderdeel van de inrichting, maar ook op alle andere onderdelen die gevaar, schade of hinder&#13;
kunnen veroorzaken. Ingegaan wordt op de jurisprudentie die zich over het begrip 'inrichting'&#13;
heeft ontwikkeld. Dit begrip moet zeer ruim worden opgevat. Onderdelen van een inrichting&#13;
met onderlinge technische, functionele of organisatorische bindingen vormen samen één&#13;
inrichting. Landerijen bij een boerderij maken evenwel geen deel uit van de inrichting. Als&#13;
gevolg daarvan kunnen veel van de door de landbouw veroorzaakte milieuproblemen niet via&#13;
de Hinderwet worden aangepakt.&#13;
Het begrip 'gevaar, schade of hinder' wordt na de verruiming van de Hinderwet in 1981 in de&#13;
jurisprudentie eveneens ruim uitgelegd. Voor de landbouw is van belang dat daartoe onder meer&#13;
ook worden gerekend stankoverlast, verzuringsschade en aantasting van landschappelijke en&#13;
natuurwetenschappelijke waarden. Het gaat niet alleen om gevaar, schade of hinder,&#13;
veroorzaakt door de inrichting waarvoor een vergunning wordt aangevraagd. Sinds 1981 dient bij&#13;
de beslissing op vergunningaanvragen ook rekening te worden gehouden met cumulatie, toekomstige ontwikkelingen en indirecte gevolgen.&#13;
Daarvan worden voorbeelden uit de jurisprudentie gegeven. Wat betreft cumulatie&#13;
(gevaar, schade of hinder, veroorzaakt door verschillende inrichtingen te zamen) gaat&#13;
het in de landbouw vaak om cumulatie van stankhinder of verzuringsschade, veroorzaakt&#13;
door intensieve veehouderijen in de zogenaamde concentratiegebieden van&#13;
veehouderijen. Dit geldt eveneens in het kader van de 2a-amvb's.&#13;
Ten behoeve van de beslissing op vergunningaanvragen zijn beleidsregels vastgesteld,&#13;
merendeels op rijksniveau. Bekende beleidsregels zijn de brochure 'Veehouderij&#13;
en Hinderwet' en de richtlijn 'Ammoniak en Veehouderij'. Een aantal voorbeelden uit&#13;
de jurisprudentie wordt gegeven om de toepassing van beleidsregels in de praktijk te&#13;
illustreren. In verband met cumulatie van stankoverlast of verzuringsschade kunnen&#13;
vorengenoemde beleidsregels in concentratiegebieden van veehouderijen vaak niet&#13;
worden toegepast. Het gemeentelijke beleid kan in die gebieden verder gaan dan de&#13;
beleidsregels. In de jurisprudentie wordt dit niet alleen toegestaan, vaak wordt daarin&#13;
benadrukt dat de aanwezigheid van bijzondere omstandigheden, met name cumulatie,&#13;
tot afwijking van de beleidsregels noodzaakt, ook ten nadele van de aanvrager van een&#13;
vergunning. Het vereiste van een vergunning houdt namelijk in dat in individuele&#13;
gevallen telkens dient te worden nagegaan of een inrichting gevaar, schade of hinder&#13;
veroorzaakt. Indien dat het geval is mag een vergunning niet worden verleend.&#13;
Genoemde beleidsregels kunnen worden beschouwd als voorlopers van de later&#13;
vastgestelde algemene regels krachtens artikel 2a van de Hinderwet. Ze worden&#13;
overigens in het kader van de vergunningverlening nog steeds toegepast. De jurisprudentie&#13;
met betrekking tot beleidsregels is ook van belang in verband met de beoordeling&#13;
van de 2a-amvb's. Over de 2a-amvb's zelf is nog weinig jurisprudentie voorhanden.&#13;
In hoofdstuk 3 komt het eigenlijke onderwerp van het preadvies aan de orde, algemene&#13;
regels krachtens artikel 2a van de Hinderwet, die in het bijzonder betrekking hebben op&#13;
landbouwbedrijven. Het gaat met name om het Besluit mestbassins Hinderwet en het&#13;
Besluit melkrundveehouderijen Hinderwet. Voor de landbouw zijn deze besluiten de&#13;
eerste 2a-amvb's van een kleine reeks van 2a-amvb's voor landbouwbedrijven. Op het&#13;
programma staan nog 2a-amvb's voor tuinbouw- en voor akkerbouwbedrijven. Het&#13;
wettelijke instrumentarium en enkele bijzonderheden van de 2a-amvb's worden&#13;
behandeld in de volgorde van de bepalingen van het Besluit mestbassins Hinderwet. Tot&#13;
besluit wordt kort ingegaan op het Besluit melkrundveehouderijen Hinderwet.&#13;
Art. 2a van de Hinderwet biedt de mogelijkheid voor bepaalde categorieën van&#13;
inrichtingen algemene regels te stellen, al dan niet met opheffing van de vergunningplicht&#13;
ingevolge artikel 2 van de wet. In geval van opheffing van de vergunningplicht&#13;
geldt een kennisgevingsplicht.&#13;
Artikel 1, begripsomschrijvingen en reikwijdtebepalingen, van de 2a-amvb's, is van&#13;
bijzonder belang voor de vraag welke inrichtingen onder een amvb vallen. Geïllustreerd&#13;
wordt dat aan ingewikkelde begripsomschrijvingen en reikwijdtebepalingen vaak niet&#13;
valt te ontkomen. Het nadeel is dat dan moeilijk kan worden vastgesteld of op een&#13;
inrichting het besluit van toepassing is. De kennisgevingsformulieren zijn daarbij een&#13;
hulpmiddel. Het blijkt niet altijd te lukken homogene categorieën van inrichtingen te&#13;
omschrijven zodanig dat daarop slechts één 2a-amvb, met opheffing van de vergunningplicht,&#13;
van toepassing is. In de loop der jaren zijn 2 soorten 2a-amvb's ontstaan, waarvan de ene betrekking heeft op een bepaalde categorie van inrichtingen (in de zin van&#13;
bedrijfstak), de andere op zelfstandige onderdelen van inrichtingen die in verschillende&#13;
bedrijfstakken voorkomen. Als gevolg daarvan kunnen op een inrichting zowel een 2a-amvb van&#13;
de eerste soort van toepassing zijn alsook één of meer 2a-amvb's van de tweede soort, al dan&#13;
niet met opheffing van de vergunningplicht. Tal van combinaties kunnen zich voordoen.&#13;
Indien een inrichting een mengvorm is van verschillende categorieën van inrichtingen, is de&#13;
hoofdactiviteit bepalend voor de beantwoording van de vraag of hierop een 2a-amvb van&#13;
toepassing is.&#13;
In artikel 2 van de 2a-amvb's wordt bepaald dat ten aanzien van de inrichting moet worden&#13;
voldaan aan de in de bijlage bij het besluit opgenomen voorschriften. Onderscheid kan worden&#13;
gemaakt tussen doel- en middelvoorschriften. In algemene termen wordt besproken in welke&#13;
gevallen doel- onderscheidenlijk middelvoorschriften de voorkeur verdienen. Ter illustratie&#13;
wordt ingegaan op enkele voorschriften uit het Besluit melkrundveehouderijen Hinderwet.&#13;
Een bijzonder aspect van de voorschriften in 2a-amvb's krijgt afzonderlijk aandacht. Het gaat&#13;
om de verwijzing naar andere normen. Aan de orde komt de vraag of dergelijke verwijzingen&#13;
zijn toegestaan en zo ja, welke beperkingen daarbij gelden en welke complicaties daarvan het&#13;
gevolg kunnen zijn.&#13;
Het bevoegd gezag kan in de bijlage opgenomen voorschriften voor individuele&#13;
inrichtingen waarop een 2a-amvb van toepassing is, concretiseren door nadere eisen te stellen.&#13;
Besproken worden de daarbij geldende beperkingen.&#13;
Bij het stellen van algemene regels krachtens artikel 2a kan al dan niet de vergunningplicht&#13;
worden opgeheven. Bij opheffing van de vergunningplicht treedt daarvoor een&#13;
kennisgevingsplicht aan het bevoegd gezag in de plaats. Naleving van de&#13;
kennisgevingsregeling is moeilijk te controleren en te handhaven. Op een kennisgeving behoeft&#13;
door het bevoegd gezag niet te worden gereageerd. Degene die een inrichting drijft, het&#13;
bevoegd gezag en derden-belanghebbenden blijven daardoor in onzekerheid verkeren of de 2aamvb&#13;
op de inrichting van toepassing is en zo ja, of de inrichting aan de in de amvb opgenomen&#13;
voorschriften voldoet. Destijds is voor deze oplossing gekozen om uit een oogpunt van&#13;
deregulering een met de vergunningrocedure vergelijkbare procedure te vermijden.&#13;
Voor het geval dat een 2a-amvb op een bestaande inrichting van toepassing wordt, is in de 2aamvb's&#13;
overgangsrecht opgenomen. Het kan gaan om 2 situaties. De eerste situatie is dat de&#13;
amvb van toepassing wordt op een op het tijdstip van inwerkingtreding van de amvb reeds&#13;
bestaande inrichting. Het is ook mogelijk dat een amvb op een bestaande inrichting van&#13;
toepassing wordt als gevolg van een wijziging van de inrichting of haar omgeving.&#13;
Omgekeerd kan het ook voorkomen dat door een uitbreiding of wijziging op een inrichting&#13;
niet langer een 2a-amvb van toepassing is en de inrichting vergunningplichtig wordt. Voor die&#13;
gevallen geeft artikel 36 van de Hinderwet overgangsrecht.&#13;
De lange duur van de totstandkoming van de 2a-amvb's voor landbouwbedrijven heeft&#13;
ertoe geleid dat in de praktijk op de inwerkingtreding van de amvb's wordt geanticipeerd.&#13;
Als voorbeeld wordt de anticipatie op het Besluit mestbassins Hinderwet besproken, die door het&#13;
Ministerie van VROM was gestimuleerd. De sporen daarvan zijn nog zichtbaar in het besluit.&#13;
Een van de gevolgen van de lange totstandkomingsduur zou kunnen zijn dat het gedogend besturen toeneemt. Dat kan overigens ook het gevolg&#13;
zijn van de kennisgevingsregeling. Op het gedogend besturen wordt kort ingegaan.&#13;
Samenloop met andere regelingen vormt bij de toepassing van 2a-amvb's een punt&#13;
van zorg. Een van de oorzaken is dat de milieuregelgeving betrekking heeft op&#13;
deelaspecten van het milieubeheer, waarbij verschillende invalshoeken zijn gekozen.&#13;
Van mogelijke samenloopgevallen worden slechts de samenloop tussen 2a-amvb's&#13;
onderling en met het Bouwbesluit krachtens de Woningwet en met (de amvb's en de&#13;
verordeningen krachtens) de Wet bodembescherming besproken. Als bijzondere oplossingen&#13;
voor het samenloopprobleem wordt aandacht besteed aan de regeling met een&#13;
meervoudige wettelijke basis en aan de zogenaamde instructie-amvb.&#13;
Tot besluit van het hoofdstuk wordt nog kort aandacht besteed aan enkele bijzonderheden&#13;
van het Besluit melkrundveehouderijen die niet al in het kader van de bespreking&#13;
van het Besluit mestbassins Hinderwet aan de orde zijn gekomen.</inleiding><content>1. INLEIDING&#13;
Ter voorbereiding van de jaarvergadering van de Vereniging voor Agrarisch Recht op&#13;
31 mei 1991 is mij gevraagd in een preadvies in te gaan op het onderwerp landbouw en&#13;
milieu. Aan dit verzoek voldoe ik graag. Het schrijven van een preadvies is te vergelijken&#13;
met archeologie: de grondslagen van de dagelijkse werkzaamheden, nu eens uit het&#13;
nabije, dan weer uit een verder verleden daterend, worden blootgelegd. Daarvan moet&#13;
men zich nu ook weer niet een al te romantische voorstelling maken. De preadviseur is&#13;
nog het meest te vergelijken met de stadsarcheoloog, die zijn opgravingen moet&#13;
verrichten onder zware druk van de datum waarop ter plaatse de eerste heipaal de grond&#13;
in gaat. De preadviseur heeft daarbij nog het voordeel dat hij met de tekstverwerker&#13;
bergen werk kan verzetten.&#13;
Landbouw en milieu: een breed onderwerp, dat ik heb moeten beperken. Ik zal in&#13;
hoofdzaak ingaan op twee algemene maatregelen van bestuur (amvb' s) krachtens artikel&#13;
2a van de Hinderwet, de eerste 2a-amvb's die in het bijzonder betrekking hebben op&#13;
landbouwbedrijven. De aanleiding voor deze onderwerpkeuze is de recente inwerkingtreding&#13;
van deze amvb's. Het Besluit mestbassins Hinderwet is in werking getreden met&#13;
ingang van 1 februari jl., het Besluit melkrundveehouderijen Hinderwet met ingang van&#13;
1 augustus.&#13;
Leden van de Vereniging voor Agrarisch Recht aan wie mijn preadvies ter voorbereiding&#13;
op de jaarvergadering reeds was toegezonden, maak ik opmerkzaam op een aantal&#13;
wijzigingen in de thans gepubliceerde tekst ten opzichte van de toegezonden tekst.&#13;
Behalve redactionele wijzigingen heb ik, mede naar aanleiding van opmerkingen&#13;
tijdens de jaarvergadering, in de volgende paragrafen inhoudelijke wijzigingen aangebracht:&#13;
2.4.C.5. Beleidsregels (uitbreiding naar aanleiding van vragen tijdens de jaarvergadering);&#13;
3.1.b.4. Verwijzing naar andere normen (verhouding amvb - andere normen);&#13;
3.1.c.l. Nadere eisen (bandbreedte); 3.1.d.2. Opheffing vergunningplicht (mogelijkheid aan de vergunning aanvullende&#13;
voorschriften te verbinden);&#13;
3.1.d.3. Nieuwe paragraaf over de instructie-amvb;&#13;
3.1.e. Overgangsrecht;&#13;
3.2.c. 2a-amvb's: terug naar af (1981)? (nieuwe voorbeelden);&#13;
Verder heb ik het preadvies aangevuld met recente jurisprudentie, waarop ik echter niet meer&#13;
uitvoerig kon ingaan. De jurisprudentie over de Hinderwet is overigens een ' mer a boire'&#13;
waaruit ik slechts enkele teugen heb genomen. De extra hoofdstukken over door de landbouw&#13;
veroorzaakte milieuproblemen en over de achtergronden van artikel 2a van de Hinderwet heb ik&#13;
in verband met de lengte van het preadvies niet meer opgenomen.&#13;
2. DE HINDERWET (ALGEMEEN)1&#13;
2.1. Het begrip inrichting&#13;
2.1.a. Welke landbouwbedrijven vallen onder de Hinderwet?&#13;
Tot voor kort werd de landbouwsector in het kader van de Hinderwet als een niet-prioritaire&#13;
bedrijfstak beschouwd. Het Hinderbesluit2, waarin wordt aangegeven op welke bedrijven de&#13;
Hinderwet van toepassing is, noemt slechts twee categorieën van landbouwbedrijven. Deze&#13;
categorieën komen bovendien pas sinds 1984 in het Hinderbesluit voor.3&#13;
Intensieve veehouderij-bedrijven worden in artikel 1, categorie XXIV, van het&#13;
Hinderbesluit omschreven als 'Inrichtingen bestemd tot het bedrijfsmatig houden van&#13;
mestkalveren, meststieren, varkens, paarden, dieren om te pelzen, pluimvee of konijnen.'&#13;
Verder worden in het Hinderbesluit genoemd: 'inrichtingen waar bewaring, bewerking,&#13;
verwerking of vernietiging van mest of meststoffen plaatsvindt, met uitzondering van&#13;
inrichtingen, waar uitsluitend mest en meststoffen worden bewaard, bewerkt, verwerkt of&#13;
vernietigd van dieren, die in de inrichting zelf worden gehouden' (categorie VIII, onderdeel b).&#13;
Dit neemt niet weg dat ook op andere landbouwbedrijven doorgaans toch de Hinderwet&#13;
van toepassing is, omdat die bedrijven vallen onder een van de verzamel- categorieën in het&#13;
Hinderbesluit. Vóór 1984 gold dat eveneens voor intensieve veehouderij-bedrijven. Zo&#13;
kunnen landbouwbedrijven ingevolge artikel 1, categorie I, onder a, van het Hinderbesluit&#13;
hinderwetplichtig zijn. Het gaat in dat onderdeel om inrichtingen waar één of meer&#13;
electromotoren worden gebruikt met een gezamenlijk vermogen groter dan 1,5 kW. Op grond&#13;
van deze bepaling vallen echter ook totaal andere inrichtingen dan landbouwbedrijven,&#13;
bijvoorbeeld café's, onder de Hinderwet.&#13;
In de nota van toelichting bij het besluit waarbij de intensieve veehouderij-bedrijven als een&#13;
afzonderlijke categorie in het Hinderbesluit werden opgenomen4, werd als reden voor de opneming aangegeven dat de behoefte bestond de hinderwetplichtigheid van&#13;
deze bedrijven niet uitsluitend te baseren op één aspect van gevaar, schade en hinder die&#13;
door de bedrijven wordt veroorzaakt, maar intensieve veehouderij-bedrijven in verband&#13;
met de andere aspecten van gevaar, schade en hinder die door de bedrijven worden&#13;
veroorzaakt, als zodanig in het Hinderbesluit aan te wijzen als hinderwetplichtige&#13;
inrichting.&#13;
In de nota van toelichting bij het hiervoor bedoelde besluit wordt aangekondigd ook&#13;
melkrundveehouderijen als zodanig in het Hinderbesluit op te nemen. Dat het hiervan&#13;
totnogtoe niet is gekomen, maakt voor de hinderwetplichtigheid van deze bedrijven niet&#13;
uit. Het onderscheid in categorieën heeft op zichzelf namelijk geen gevolgen. Het heeft&#13;
slechts tot doel te bepalen welke bedrijven onder de Hinderwet vallen.&#13;
Over het begrip 'inrichting' heeft zich een omvangrijke jurisprudentie ontwikkeld.&#13;
Op enkele aspecten daarvan zal ik in de paragrafen 2.1.b. en 2.1.c. kort ingaan.&#13;
2.1.b. Algemene omschrijving van het begrip 'inrichting'&#13;
De jurisprudentie huldigt een zeer ruime opvatting van het begrip 'inrichting'. In het&#13;
koninklijk besluit (KB) van 25 november 1959 wordt overwogen: 'Vrijwel elke door de&#13;
mens ondernomen bedrijvigheid, die binnen een zekere begrenzing wordt verricht en&#13;
daarbuiten gevaar, schade of hinder van ernstige aard kan veroorzaken, levert voldoende&#13;
grond op om te spreken van een inrichting in de zin der Hinderwet'.5 Ik verwijs voorts&#13;
naar een artikel van P.C. Cup, Het begrip inrichting Een rechtsonzeker begrip.6 Om te&#13;
bepalen of sprake is van een inrichting in de zin van de Hinderwet moet vervolgens&#13;
de vraag worden beantwoord of de inrichting valt binnen één van de categorieën van&#13;
inrichtingen, die in het Hinderbesluit zijn aangegeven (zie paragraaf 2.1 .a.). Volgens&#13;
vaste jurisprudentie van de Kroon is door de aanwezigheid van de in het Hinderbesluit&#13;
genoemde toestellen of stoffen of het plaatsvinden van de daarin genoemde&#13;
activiteiten de gehele inrichting hinderwetplichtig, d.w.z. bedrijfsgebouwen,&#13;
installaties en bijbehorend erf. Dat brengt met zich mee dat ten aanzien van alle aspecten&#13;
van de inrichting, ook ten aanzien van aspecten die niet in het Hinderbesluit worden&#13;
genoemd, aan de vergunning voorschriften kunnen worden verbonden (zie bijvoorbeeld&#13;
het KB van 5 november 1969).7 Voor de 2a-amvb's geldt hetzelfde. Anders dan men op&#13;
het eerste gezicht zou vermoeden, kunnen derhalve ten aanzien van bijvoorbeeld een&#13;
inrichting die hinderwetplichtig is op grond van artikel 1, categorie I, onder a, van het&#13;
Hinderbesluit, niet alleen regels worden gesteld die betrekking hebben op de in de&#13;
inrichting aanwezige electromotor, maar ook op bijvoorbeeld het bewaren van mest in&#13;
een bassin.&#13;
2.1. c. Eén inrichting of verschillende inrichtingen?&#13;
Bedrijfsonderdelen met onderlinge 'technische, organisatorische en functionele bindingen'&#13;
vormen tezamen één inrichting.8 Verschillende bedrijfsonderdelen kunnen ook één inrichting vormen als zij niet in eikaars onmiddellijke nabijheid zijn gelegen. Ik verwijs&#13;
weer naar het in paragraaf 2.1.b. genoemde artikel van Cup. Deze jurisprudentie is van belang voor&#13;
de beantwoording van de vraag of voor bedrijfsonderdelen afzonderlijk een vergunning is&#13;
vereist dan wel één vergunning voor alle onderdelen tezamen.&#13;
Als voorbeeld noem ik een uitspraak van voorzitter van de Afdeling voor de geschillen&#13;
van bestuur van de Raad van State (AGRS) van 28 augustus 1989.9 Daarin komt de volgende&#13;
passage voor: 'De inrichting, waarop de (...) aanvraag om vergunning betrekking heeft, bestaat&#13;
uit kantoren, laboratoria en kassen, en is gelegen in de Frederikapolder te Rilland. In deze&#13;
inrichting wordt onder meer onderzoek gedaan ten behoeve van het centrale kweekbedrijf van&#13;
appellante/verzoekster. Blijkens de stukken omvat dit bedrijf, naast evengenoemde inrichting,&#13;
ook nog een bedrijfsgedeelte dat is gelegen in de Zimmermanpolder te Rilland. Dit gedeelte&#13;
dient voor de behandeling en opslag van zaden en voor stalling van landbouwmachines.&#13;
Rondom beide bedrijfs-gedeelten liggen proefvelden en kassen, die eveneens tot het&#13;
kweekbedrijf van appellante/verzoekster behoren.&#13;
Gezien de evengeschetste situatie en gelet op de aard van de activiteiten die in de beide&#13;
bedrijfsgedeelten worden verricht, zijn Wij van oordeel dat tussen deze gedeelten zodanige&#13;
organisatorische, technische en functionele bindingen bestaan, dat gesproken moet worden van&#13;
één inrichting in de zin van de Hinderwet.'&#13;
In welke gevallen verschillende bedrijfsonderdelen één inrichting vormen, wordt uit de&#13;
jurisprudentie blijkens het artikel van Cup niet helemaal duidelijk. Zo is het in het zojuist&#13;
gegeven voorbeeld de vraag of de proefvelden tot de inrichting behoren. Ik neem aan dat de&#13;
uitspraak niet aldus dient te worden begrepen. In het algemeen wordt in de jurisprudentie op dit&#13;
punt desalniettemin een ruime opvatting van het begrip inrichting gehuldigd. Cup noemt een&#13;
drietal criteria. Een pragmatische benadering lijkt evenwel de boventoon te voeren.&#13;
Een voordeel van de ruime opvatting van het begrip inrichting is dat de door de&#13;
verschillende onderdelen van een inrichting veroorzaakte milieuproblemen in hun onderlinge&#13;
samenhang integraal kunnen worden aangepakt. De bij een boerderij behorende landerijen,&#13;
die niet in de onmiddellijke nabijheid van de boerderij liggen, behoren echter, anders dan men&#13;
overeenkomstig de ruime opvatting zou verwachten, niet tot de inrichting. Zie het KB van 1 juli&#13;
1975 (Den Ham)10 en de zojuist geciteerde uitspraak. Deze voorbeelden illustreren de&#13;
pragmatische benadering in de jurisprudentie. Indien landerijen wel tot de inrichting zouden&#13;
behoren, zouden zich in de praktijk onduidelijkheden kunnen voordoen doordat landerijen&#13;
vaak uitgestrekt zijn en verspreid zijn gelegen en als gevolg hiervan de grenzen van de&#13;
inrichting moeilijk zouden zijn vast te stellen. Als gevolg van deze jurisprudentie kan een aantal&#13;
door de landbouw veroorzaakte milieuproblemen niet in het kader van de Hinderwet worden&#13;
gereguleerd. Ik denk daarbij aan bijvoorbeeld het gebruik van chemische&#13;
gewasbeschermingsmiddelen, de mestoverschotten, verdichting en verdroging van de bodem en&#13;
aantasting van landschappelijke en natuurwetenschappelijke waarden als gevolg van ruilverkaveling&#13;
en ontginning. 2.2. Het begrip gevaar, schade, hinder&#13;
In paragraaf 2.1 kwam de vraag aan de orde in welke gevallen sprake is van een&#13;
inrichting in de zin van de Hinderwet.&#13;
Een volgende vraag is wat in de artikelen 2 (vergunningvereiste) en 13 (de weigeringsgrond&#13;
voor vergunningverlening) van de Hinderwet wordt verstaan onder het&#13;
begrip 'gevaar, schade of hinder'. Dit begrip wordt in de jurisprudentie evenals het&#13;
begrip inrichting ruim uitgelegd. Ik noem de volgende uitspraken:&#13;
- AGRS, 5 juli 1988 (Den Haag).11 In dit voorbeeld ging het om het bijplaatsen van een&#13;
loods bij een plantenstek- en bewortelingsbedrijf, gesitueerd temidden van (glastuin&#13;
bouwbedrijven. Schaduwhinder, veroorzaakt door de loods, als gevolg waarvan in een&#13;
naburig tuinbouwbedrijf groeistagnatie en oogstreductie optreden, is een vorm van&#13;
hinder waarop de Hinderwet betrekking heeft.&#13;
Een ander voorbeeld van schaduwhinder biedt de uitspraak van de AGRS van 28 juni&#13;
1989 (Arcen en Velden).12&#13;
- KB van 29 december 1988 (Arcen en Velden).13 Een uitbreiding van een varkenshouderij&#13;
zal een toename van de ammoniakemissie tot gevolg hebben, waarvan&#13;
verzuringsschade alsmede een aantasting van landschappelijke en natuurwetenschappelijke&#13;
waarden in de omgeving van de inrichting te duchten zijn. Naar het oordeel&#13;
van de Kroon is ten onrechte een vergunning krachtens de Hinderwet verleend.&#13;
- KB van 18 juli 1989 (Rijnwaarden)14, betreffende een mestsilo. De silo veroorzaakt&#13;
een onaanvaardbare aantasting van landschappelijke en natuurwetenschappelijke&#13;
waarden ter plaatse.&#13;
- KB 14 september 1987 (Horst).15 B&amp;W weigeren intrekking van een hinderwet&#13;
vergunning voor een pluim veefokkerij. Naar het oordeel van de Kroon is echter sprake&#13;
van een ontoelaatbare aantasting van landschappelijke en natuurwetenschappelijke&#13;
waarden in de omgeving van de inrichting.&#13;
Bij deze uitspraak zij aangetekend dat de inrichting nog niet was gerealiseerd. In&#13;
paragraaf 3.2.b. bespreek ik dit KB in het kader van het overgangsrecht in het Besluit&#13;
melkrundveehouderijen Hinderwet.&#13;
- In het KB van 5 maart 1986 (Meijel)16 wordt een vergunning voor een kalverstal&#13;
geweigerd in verband met ernstige aantasting van het waardevolle open karakter van het&#13;
landschap ter plaatse. Ook in het KB van 9 januari 1986 (Oirschot)17 wordt een ver&#13;
gunning, ditmaal voor een pluim veehouderij, geweigerd in verband met de aantasting&#13;
van de landschappelijke waarde van het gebied waarin de inrichting is gelegen. Zie ook&#13;
AGRS, 5 juni 198918, betreffende een mestvarkensbediijf.&#13;
- Een bijzonder geval van schade deed zich voor in het KB van 26 januari 1987&#13;
(Vierlingsbeek).19 In dit geval werd de vergunning voor een kuikenmesterij geweigerd&#13;
vanwege onaanvaardbare verhoging van de kans op besmetting of infectie van het zeer kwetsbare basisfokmateriaal van een nabijgelegen pluimveefokkerij en -broederij. Voldoende&#13;
aannemelijk is gemaakt dat de fokkerij binnen de grenzen van hetgeen in redelijkheid van haar&#13;
kan worden geëist, iedere voorzorg in acht heeft genomen en gelet op de bedrijfsvoering nog&#13;
steeds in acht neemt om besmetting van haar basisfokmateriaal te voorkomen. Het&#13;
bijzondere van deze uitspraak is dat de kans op besmetting of infectie in beginsel behoort tot de&#13;
normale bedrijfsrisico's. In de uitspraak wordt daarop een uitzondering gemaakt.&#13;
Het lijkt mij niet onredelijk dat de aanwezigheid van een extra gevoelig bedrijf de&#13;
aanvrager wordt tegengeworpen. Voor de aanwezigheid van bijvoorbeeld een voor verzuring&#13;
gevoelig natuurgebied geldt dit eveneens.&#13;
2.3. Cumulatie, toekomstige ontwikkelingen en indirecte gevolgen&#13;
Artikel 13 van de Hinderwet luidt: 'De vergunning kan slechts in het belang van het&#13;
voorkomen of beperken van gevaar, schade of hinder buiten de inrichting worden geweigerd.'&#13;
In paragraaf 2.2. bleek al dat het begrip 'gevaar, schade en hinder' ruim dient te worden&#13;
uitgelegd. Dat geldt sinds de verruiming van de reikwijdte van de Hinderwet in 198120 ook&#13;
voor de zinsnede waarin dit begrip wordt gebruikt, 'het belang van het voorkomen of beperken&#13;
van gevaar, schade of hinder buiten de inrichting'. Bij de beoordeling van vergunningaanvragen&#13;
dient ook rekening te worden gehouden met cumulatie van gevaar, schade en hinder als gevolg&#13;
van de aanwezigheid van andere inrichtingen in de omgeving alsmede met gevaar, schade en&#13;
hinder, die verband houden met de oprichting of het in werking zijn van de inrichting maar&#13;
die niet binnen de inrichting zelf worden veroorzaakt, de 'indirecte gevolgen.' Tevens dient&#13;
rekening te worden gehouden met 'toekomstige ontwikkelingen', of in de woorden van artikel&#13;
12a van de wet: 'in de toekomst te verwachten ontwikkelingen met betrekking tot gevaar,&#13;
schade en hinder buiten de inrichting en in het bijzonder met gevaar, schade en hinder, welke&#13;
veroorzaakt kunnen worden:&#13;
a. door redelijkerwijze binnen afzienbare tijd te verwachten wijzigingen of uitbreidingen van de&#13;
inrichting of veranderingen van de in de inrichting gebezigde werkwijzen;&#13;
b. door nevenindustrieën die naar redelijke verwachting binnen afzienbare tijd in de&#13;
nabijheid van de inrichting zullen worden gevestigd.'&#13;
In het kader van de Hinderwet kan derhalve rekening worden gehouden met bezwaren van&#13;
milieuhygiënische aard in ruime zin. Ik volsta met het noemen van enkele voorbeelden uit&#13;
de omvangrijke jurisprudentie.&#13;
2.3.a. Cumulatie&#13;
- KB van 24 december 1987 (Asten).21 Het gaat in dit besluit om een bedrijf voor het houden&#13;
van rundvee en fokvarkens, dat zal worden uitgebreid met een mestvarkenstal. B&amp;W weigeren&#13;
de vergunning omdat in het gebied waarin de inrichting is gepland, reeds sprake is van een&#13;
concentratie van intensieve veehouderijen. Iedere verdere stijging van de reeds bestaande&#13;
gezamenlijke geurbelasting is naar hun oordeel onaanvaardbaar. De Kroon is eveneens van oordeel dat moet worden aangenomen dat&#13;
de door de inrichtingen veroorzaakte geurbelasting van nabijgelegen woningen reeds zo&#13;
groot is, dat elke gevraagde uitbreiding met betrekking tot het houden van varkens, hoe&#13;
gering ook, tot een onaanvaardbare stijging van die belasting leidt (Cumulatie van&#13;
stankhinder).&#13;
Zie ook de KB's van 10 december 1985 (Elsendorp)22 en 5 maart 198623 en Voorz.&#13;
AGRS, 15 januari 1987 (Boxmeer).24&#13;
- KB van 16 september 1987 (Bakel en Milheeze).25 In verband met de reeds aanwezige&#13;
zeer hoge achtergronddepositie van ammoniak zal ten gevolge van de uitbreiding van&#13;
de veehouderij verdere verzuringsschade in een nabijgelegen natuurgebied zijn te&#13;
verwachten. De Kroon vernietigt de voor het bedrijf verleende vergunning. Ook in deze&#13;
zin: de KB's van 20 juli 1987 (Deurne)26, 1 september 1987 (Loon op Zand)27, 2 juni&#13;
1987 (Weert)28, 16 juni 198729 en 23 juni 1987.30&#13;
2.3.b. Toekomstige ontwikkelingen&#13;
- KB van 23 februari 1987 (Boxtel).31 B&amp;W weigeren een vergunning voor een&#13;
varkensmesterij in verband met binnen afzienbare tijd plaatsvindende planologische&#13;
ontwikkelingen (woonbebouwing) in de omgeving van de inrichting. De toekomstige&#13;
woonbebouwing zal op zodanig geringe afstand van de inrichting zijn gelegen dat&#13;
gevaar, schade en hinder niet door het stellen van voorschriften kunnen worden&#13;
voorkomen of voldoende kunnen worden beperkt.&#13;
Een dergelijke overweging komt standaard in de jurisprudentie voor. Ze houdt&#13;
verband met de in artikel 13 van de Hinderwet gegeven weigeringsgrond voor&#13;
vergunningverlening, inhoudende dat de vergunning slechts kan worden geweigerd in&#13;
het belang van het voorkomen of beperken van gevaar, schade of hinder buiten de&#13;
inrichting. Indien gevaar, schade en hinder kunnen worden voorkomen of voldoende&#13;
kunnen worden tegengegaan door aan de vergunning voorschriften te verbinden, zou&#13;
weigering van de vergunning niet in dat belang zijn en dus in strijd met de wet.&#13;
Zie ook het KB van 18 september 198532, betreffende een veehouderij te Barneveld.&#13;
- Daarentegen werden in het KB van 28 januari 198633 ontwikkelingen met betrekking&#13;
tot een camping te onzeker geacht om daarmee al bij voorbaat rekening te houden.&#13;
- KB van 6 februari 1986 (Rosmalen).34 Vergunningverlening voor een bedrijf voor het&#13;
fokken en mesten van kalveren alsmede het houden van meststieren en melkkoeien is&#13;
mogelijk door aanpassing van het bestemmingsplan. Toekomstige woonbebouwing kan&#13;
anders worden gesitueerd, waarbij rekening is gehouden met de uitbreiding van de inrichting. Daarom is voor een beperking van het aantal mestkalveren op grond van&#13;
onverenigbaarheid met toekomstige ontwikkelingen geen aanleiding meer. Voor zover gevaar,&#13;
schade of hinder is te duchten kan deze worden voorkomen, althans in voldoende mate worden&#13;
beperkt door aan de vergunning voorschriften te verbinden.&#13;
2.3.c. Indirecte gevolgen&#13;
Sinds 198135 kan in het kader van de Hinderwet ook rekening worden gehouden met gevaar,&#13;
schade en hinder die verband houden met de oprichting of het inwerking zijn van de inrichting&#13;
maar die niet binnen de inrichting zelf worden veroorzaakt (indirecte gevolgen). Bekende&#13;
voorbeelden van indirecte gevolgen zijn geluidsoverlast bij horeca-inrichtingen en de&#13;
verkeersaantrekkende werking van bijvoorbeeld benzine-tankstations. In de jurisprudentie heb&#13;
ik geen voorbeelden gevonden die betrekking hebben op landbouwbedrijven. In paragraaf&#13;
3.2. kom ik op dit punt nog terug.&#13;
2.4. Beleidsregels&#13;
Het oprichten, in werking hebben, uitbreiden of wijzigen van een 'hinderwetplichtige' inrichting&#13;
dan wel het veranderen van een daarin gebezigde werkwijze is krachtens artikel 2, eerste lid,&#13;
van de Hinderwet verboden zonder daartoe verleende vergunning.&#13;
Bij de wijziging van de Hinderwet in 1981 is ook artikel 2a ingevoegd. Dit artikel biedt de&#13;
grondslag voor het vaststellen van algemene regels voor categorieën van inrichtingen (al dan&#13;
niet met opheffing van de vergunningplicht). Alvorens dit artikel, het eigenlijke onderwerp van&#13;
dit preadvies, te behandelen, wil ik eerst nog aandacht besteden aan een ontwikkeling die aan&#13;
het stellen van algemene regels is vooraf gegaan, namelijk het stellen van beleidsregels.&#13;
Beleidsregels moeten evenwel niet louter en alleen worden gezien als voorlopers van de&#13;
algemene maatregelen van bestuur krachtens artikel 2a van de Hinderwet (2a-amvb's). Voor&#13;
inrichtingen waarop geen 2a-amvb van toepassing is dan wel waarvoor de vergunningplicht&#13;
wordt gehandhaafd, zijn de beleidsregels in het kader van de vergunningverlening nog steeds&#13;
van belang.&#13;
In dit preadvies laat ik een algemene beschouwing over de toepassing van beleidsregels en&#13;
daarbij in acht te nemen algemene beginselen van behoorlijk bestuur achterwege.&#13;
Hiervoor verwijs ik naar de uitvoerige studie van J.H. van Kreveld, Beleidsregels in het&#13;
recht.36 Van een beleidsregel is volgens Van Kreveld sprake als&#13;
- voor de bevoegdheid tot regelstelling geen uitdrukkelijke wettelijke grondslag&#13;
aanwezig is, en&#13;
- in de regel in algemene zin is aangeven hoe het bevoegd gezag bij de uitoefening van&#13;
een vrije bestuursbevoegdheid dient te handelen.&#13;
De brochure(s) Veehouderij en Hinderwet37 met de daarin opgenomen richtlijn en de richtlijn(en) Ammoniak en Veehouderij38 zijn voorbeelden van beleidsregels die in het&#13;
kader van de vergunningverlening krachtens de Hinderwet worden toegepast.&#13;
Het is mij overigens niet geheel duidelijk of de brochure en richtlijn in navolging van&#13;
Van Kreveld als beleidsregels moeten worden opgevat dan wel als door Van Kreveld&#13;
daarvan onderscheiden wetsinterpreterende regels (met betrekking tot het begrip&#13;
'gevaar, schade of hinder'). Ook is mij niet duidelijk of het Van Kreveld alleen gaat om&#13;
van overheidsinstanties afkomstige regels. Het kan ook gaan om van andere instanties&#13;
afkomstige regels.39&#13;
2.4.a. De brochure Veehouderij en Hinderwet&#13;
In de richtlijn die in de brochure is opgenomen, wordt ervan uitgegaan dat een&#13;
ruimtelijke scheiding van veehouderijen en hun omgeving effectief is ter voorkoming&#13;
of beperking van overlast. Rekening wordt gehouden enerzijds met het soort vee, de&#13;
bedrijfsgrootte en de wijze van mestopslag en mestbehandeling, anderzijds met de&#13;
hindergevoeligheid van de omgeving. Dit leidt tot een gebiedsindeling in vier categorieën,&#13;
die de grondslag vormt voor aan te houden afstanden tussen veehouderij en&#13;
omgeving. De richtlijn heeft in wezen slechts betrekking op stankoverlast voor&#13;
omwonenden van de veehouderij. Aangenomen wordt dat als afstanden overeenkomstig&#13;
de richtlijn worden aangehouden, evenmin sprake zal zijn van geluid-, stof- trillingen&#13;
ongedierte-overlast. De richtlijn van 1985 heeft nog geen betrekking op de bescherming&#13;
van natuur- en landschapswaarden (die de Hinderwet eveneens beoogt te beschermen,&#13;
zie de voorbeelden in paragraaf 2.2.). Over de met het oog daarop aan te&#13;
houden afstanden tussen inrichting en omgeving was in 1985 nog onvoldoende bekend.&#13;
Intussen is een 'ecologische richtlijn'40 wel tot stand gekomen.&#13;
De richtlijn bestaat in hoofdzaak uit vijf onderdelen: een omschrijving van vier&#13;
soorten omgeving; een methode voor de omrekening van de verschillende soorten vee&#13;
naar mestvarkeneenheden (tabel van omrekeningsfactoren); een grafische weergave&#13;
van aan te houden afstanden, afhankelijk van omgevingscategorie en aantal mestvarkeneenheden&#13;
(de afstandsgrafiek); de handleiding; aan te houden afstanden in&#13;
gevallen waarin geen gebruik kan worden gemaakt van de afstandsgrafiek.&#13;
Bij de indeling in categorieën is er rekening mee gehouden dat overlast van agrarische&#13;
bedrijven in het buitengebied anders wordt ervaren dan in woongebieden. De grootste&#13;
afstanden worden in de richtlijn dan ook aangegeven tussen een veehouderij en&#13;
bebouwing in de bebouwde kom of andere stankgevoelige objecten, zoals een ziekenhuis,&#13;
sanatorium of internaat (categorie I). Minder zware eisen gelden voor bewoners&#13;
van verspreid liggende burgerwoningen en bewoners van burgerwoningen in een gebied&#13;
met lintbebouwing (categorie II). Categorie III wordt gevormd door gebieden met een&#13;
enkele niet-agrarische bebouwing, en categorie IV door agrarische gebieden met&#13;
uitsluitend agrarische gebouwen.&#13;
In de brochure is ook een overgangsregeling opgenomen voor bestaande bedrijven.&#13;
Onderscheiden worden bedrijven van vóór 1972, die daarna niet aanmerkelijk zijn uitgebreid, bedrijven die zijn gevestigd of aanmerkelijk uitgebreid tussen 1972 en 1976, bedrijven&#13;
die na 1976 zijn gevestigd of aanmerkelijk zijn uitgebreid en bedrijven die nieuw vestigen of&#13;
uitbreiden. Wat betreft de bedrijven van vóór 1972, die niet over een (toereikende) vergunning&#13;
beschikken, komt de regeling neer op een gedoogbeleid (zie paragraaf 3.1 .f.)- De meeste&#13;
bedrijven beschikken namelijk niet over een (toereikende) vergunning en zouden overeenkomstig&#13;
de jurisprudentie eigenlijk als nieuwe bedrijven moeten worden aangemerkt.&#13;
In de brochure zijn ten slotte ook aan vergunningen te verbinden modelvoorschriften&#13;
opgenomen.&#13;
2.4.b. De richtlijn Ammoniak en Veehouderij&#13;
Met deze richtlijn wordt de bescherming beoogd van natuurwetenschappelijke, landschappelijke,&#13;
recreatieve en ecologische waarden. Ze heeft in het bijzonder betrekking op&#13;
verzuringsschade als gevolg van ammoniak-emissie. Met name in concentratiegebieden van&#13;
intensieve veehouderijen kan de ammoniak-belasting te hoog zijn. Het landelijke&#13;
verzuringsbeleid biedt daar onvoldoende bescherming om verzuring te voorkomen of tegen te&#13;
gaan. Plaatselijk kan het daarom nodig zijn dat in aanvulling op de landelijke maatregelen in&#13;
het kader van de vergunningverlening krachtens de Hinderwet aanvullende maatregelen ter&#13;
beperking van de ammoniak-emissie worden genomen.&#13;
In de richtlijn is een methode opgenomen om te bepalen of er sprake is van een&#13;
ongewenste toename van de ammoniak-emissie door nieuwvestiging of uitbreiding van&#13;
veehouderijbedrijven. Daarvan is in het algemeen sprake bij bedrijven die binnen een afstand&#13;
van 500 meter van een voor verzuring gevoelig gebied zijn gelegen. Aangenomen wordt dat bij&#13;
een grotere afstand de invloed van een individueel bedrijf op een voor verzuring gevoelig gebied&#13;
doorgaans gering is. Bij nieuwvestiging worden strengere waarden aangehouden dan bij&#13;
uitbreiding van een bestaand bedrijf. Aangegeven wordt hoe de omvang van de door een&#13;
bedrijf veroorzaakte ammoniak-depositie dient te worden berekend. Een advies wordt&#13;
gegeven de vergunning in bepaalde situaties te weigeren dan wel te verlenen. Tevens wordt een&#13;
overzicht gegeven van de achtergronddepositie van ammoniak in een groot aantal gemeenten.&#13;
De achtergronddepositie is gebaseerd op de emissiebronnen die invloed kunnen hebben op de&#13;
depositie in de voor verzuring gevoelige gebieden in de desbetreffende gemeenten. In de&#13;
jurisprudentie die hierna aan de orde komt, zal ik de achtergronddepositie soms vermelden.&#13;
Op de richtlijn Ammoniak en Veehouderij 1991 ga ik in paragraaf 3.2.a. in.&#13;
2.4.c. Jurisprudentie&#13;
2.4.C.I. Beleidsregels niet van toepassing; bijzondere omstandigheden&#13;
- AGRS, 19 april 1990 (Helden)41; B&amp;W overwegen dat tegen het verlenen van een&#13;
vergunning voor een varkenshouderij geen bezwaar bestaat op grond van de richtlijn&#13;
Ammoniak en Veehouderij, aangezien het dichtstbijzijnde voor verzuring gevoelige gebied&#13;
op 750 meter afstand van de inrichting is gelegen. Er is echter sprake van bijzondere omstandigheden. In Helden ligt de achtergronddepositie reeds beduidend&#13;
hoger dan de streefwaarde voor het jaar 2000 in het Bestrijdingsplan Verzuring, die&#13;
2400 mol potentieel zuur per ha per jaar bedraagt, terwijl de depositienorm waarbij de&#13;
ernstigste effecten van de verzuring worden voorkomen 1400 mol bedraagt (volgens de&#13;
richtlijn bedroeg de achtergronddepositie in Helden 2670 mol). Elke uitbreiding van de&#13;
ammoniak-emissie zal dan ook schade toebrengen aan een in de omgeving van de&#13;
inrichting gelegen natuurgebied. De AG stelt vast dat B&amp;W terecht hebben geoordeeld&#13;
dat de richtlijn, gelet op de situering van de inrichting, in dit geval niet van toepassing&#13;
is. Deze omstandigheid betekent echter niet dat vergunningverlening op grond van het&#13;
niet van toepassing zijn van de richtlijn zonder meer mogelijk is en dat B&amp;W derhalve&#13;
geen rekening behoeven te houden met een toeneming van de ammoniak-emissie in&#13;
verband met de aard en omvang van de inrichting en de mogelijke schadelijke gevolgen&#13;
daarvan voor de omgeving.&#13;
- Een vergelijkbare uitspraak: Vz. AGRS van 24 juli 1990 (Diessen).42 Het gaat om een&#13;
varkensfokkerij te Diessen. De omstandigheid dat de richtlijn Ammoniak en Veehouderij&#13;
niet van toepassing is, betekent niet dat vergunningverlening voor de fokkerij om&#13;
die reden zonder meer mogelijk is en dat B&amp;W geen rekening zouden behoeven te&#13;
houden met een toeneming van de ammoniak-emissie in verband met de aard en de&#13;
omvang van de inrichting en de mogelijke schadelijke gevolgen daarvan voor de&#13;
omgeving. Het standpunt dat voor bedrijven die verder dan 500 meter van een voor&#13;
verzuring gevoelig gebied zijn verwijderd, zonder meer vergunning kan worden&#13;
verleend, is onjuist. Het niet van toepassing zijn van de richtlijn ontslaat B&amp;W niet van&#13;
de verantwoordelijkheid de effecten van verderweg gelegen bedrijven te onderzoeken,&#13;
met name niet in gemeenten met een hoge achtergrondsdepositie zoals Diessen (volgens&#13;
de richtlijn 2712 mol).&#13;
- AGRS, 9 maart 1989 (De Lier).43 Het gaat in deze uitspraak om een kolengestookte&#13;
installatie van een tuinbouwbedrijf (uitstoot van stof, SO2 en NOx). Het bedrijf ligt in&#13;
een tuinbouwrijk gebied, dat naar zijn aard met name een verhoogde gevoeligheid&#13;
vertoont voor de uitstoot van stof en SOr B&amp;W hebben VROM-richtlijnen (andere dan&#13;
de in het voorgaande genoemde) aangehouden. De AG acht toepassing van de richtlijnen&#13;
juist als uitgangspunt, maar B&amp;W hebben ten onrechte nagelaten na te gaan of zich voor&#13;
het bedrijf omstandigheden voordoen die afwijking van het in algemene zin geformuleerde&#13;
beleid rechtvaardigen of daartoe noodzaken. Met name is niet onderzocht of een&#13;
strengere dan de gebruikelijk te stellen norm ten aanzien van de uitstoot van SO2&#13;
noodzakelijk is in verband met de gevoeligheid van het tuinbouwgebied voor SOr Ten&#13;
aanzien van de NOx-emissie zijn daarentegen naar het oordeel van de AG geen&#13;
omstandigheden aanwezig die zouden noodzaken tot het stellen van strengere eisen dan&#13;
die welke in de richtlijnen zijn genoemd.&#13;
In paragraaf 2.4.a. is reeds opgemerkt dat in de brochure Veehouderij en Hinderwet&#13;
nog geen afstanden konden worden aangegeven in verband met ecologische schade. De&#13;
later vastgestelde ecologierichtlijn kwam ook al eens ter sprake in de jurisprudentie van&#13;
de AG. - AGRS, 31 augustus 1989 (Asten) 44. De inrichting voldoet aan de afstandsnormen van&#13;
de brochure Veehouderij en Hinderwet. Ze ligt eveneens buiten de in de ecologierichtlijn&#13;
gehanteerde afstanden van een voor verzuring gevoelig gebied. Plaatselijke omstandigheden&#13;
rechtvaardigden naar het oordeel van de AG evenwel weigering van de vergunning.&#13;
Daarbij wordt gelet op de bijdrage van de inrichting aan de ammoniakuitstoot&#13;
alsmede op de zeer hoge achtergronddepositie in Asten.&#13;
2.4.C.2. Onjuiste toepassing van beleidsregels&#13;
- AGRS, 12 april 1990 (Einighausen).45 De afstand van een mestkuikenbedrijf (waar&#13;
voor geen vergunning is verleend) tot de nabijgelegen woonbebouwing voldoet niet aan&#13;
de afstandsnormen van de brochure Veehouderij en Hinderwet. Omdat sprake is van een&#13;
reeds lang bestaande inrichting hebben B&amp;W toch een vergunning verleend. De&#13;
brochure biedt overgangsrecht voor bestaande bedrijven van voor 1972, die daarna niet&#13;
aanmerkelijk zijn uitgebreid. De afstandsnormen mogen voor die bedrijven terughoudend&#13;
worden toegepast. De afstand is in dit geval echter zo gering dat er naar het oordeel&#13;
van de AG ernstige stankhinder voor omwonenden is te duchten, die door het stellen van&#13;
voorschriften redelijkerwijs niet kan worden voorkomen of in voldoende mate kan&#13;
worden beperkt. Het feit dat sprake is van een reeds lang bestaande inrichting die niet&#13;
aanmerkelijk is uitgebreid, kan er niet toe leiden dat een in milieuhygiënisch opzicht&#13;
onaanvaardbare situatie ontstaat. In paragraaf 3.2.a. kom ik op dit onderwerp nog terug&#13;
in het kader van het overgangsrecht in het Besluit melkrundveehouderijen Hinderwet.&#13;
- AGRS, 3 oktober 1988 (Bemmel).46 B&amp;W van Bemmel hebben ten aanzien van de&#13;
vraag of vergunning kon worden verleend voor een veehouderij de afstand van de stallen&#13;
tot de dichtstbijzijnde woning gebaseerd op de afstandsnormen van de brochure Vee&#13;
houderij en Hinderwet. De brochure is echter onjuist toegepast omdat B&amp;W een&#13;
verkeerde categorie-indeling hebben gekozen. Er is geen sprake van categorie III maar&#13;
van categorie II. Gelet op de situering van de inrichting is het, uitgaande van een juiste&#13;
toepassing van de brochure Veehouderij en Hinderwet, niet mogelijk van de inrichting&#13;
te duchten gevaar, schade en hinder voldoende te beperken door het stellen van&#13;
voorschriften.&#13;
Interessant in deze zaak is dat de AG van oordeel is dat de brochure zonder meer kan&#13;
worden toegepast en dat zij voor het betrokken gemeentebestuur kennelijk geen ruimte&#13;
ziet om een andere beslissing te nemen dan weigering van de vergunning. Daarom maakt&#13;
zij gebruik maakt van haar bevoegdheid zelf in de zaak te voorzien (weigering&#13;
vergunnning).&#13;
2.4.c.3 Gemeentelijk beleid strenger dan beleidsregels&#13;
In paragraaf 2.4.c. 1. werden voorbeelden gegeven van gevallen waarin gemeentebesturen&#13;
ten onrechte niet hadden nagegaan of de aanwezigheid van bijzondere omstandigheden&#13;
tot afwijking van de richtlijn noopte. In de volgende uitspraken zijn gemeenten&#13;
in verband met de aanwezigheid van bijzondere omstandigheden daarentegen uit eigen beweging al verder gegaan dan de beleidsregels. Dit beleid wordt in de jurisprudentie&#13;
onder omstandigheden aanvaardbaar geacht. Bedacht moet hierbij worden dat B&amp;W,&#13;
zoals in het voorgaande al bleek, in het kader van de Hinderwet verplicht zijn telkens&#13;
voor elk afzonderlijk bedrijf na te gaan of de oprichting of het in werking zijn ervan tot&#13;
gevaar, schade of hinder kan leiden. Het vereiste van vergunning heeft immers een&#13;
individuele beoordeling van inrichtingen juist tot doel, zodat beleidsregels (confectie)&#13;
niet blindelings kunnen worden toegepast (maatwerk).&#13;
Een strenger gemeentelijk beleid dan in de richtlijn Ammoniak en Veehouderij is&#13;
aangegeven kan niet alleen inhouden dat grotere afstanden worden gehanteerd (zie&#13;
paragraaf 2.4.C.1) maar kan ook een verruiming van de reikwijdte van de richtlijn&#13;
inhouden. In het volgende geval passen B&amp;W de richtlijn Ammoniak en Veehouderij op&#13;
overeenkomstige wijze toe op veehouderijen waarop de richtlijn in beginsel niet van&#13;
toepassing is.&#13;
- AGRS, 31 juli 1990 (Gemert).47 De richtlijn wordt door B&amp;W toegepast op alle&#13;
veehouderijen in Gemert, in dit geval op een nertsenfokkerij. Dit beleid is ingegeven&#13;
door de bestaande zeer hoge achtergronddepositie van ammoniak in Gemert (de&#13;
achtergronddepositie is volgens de richtlijn Ammoniak en Veehouderij 3390 mol). Er&#13;
is op ruime schaal bekendheid aan gegeven, onder meer door aanschrijving van alle&#13;
bedrijven in de gemeente. De AG acht het uitgangspunt van het gemeentelijk&#13;
ammoniakbeleid, het stand-stillbeginsel, gezien de bijzondere lokale omstandigheden&#13;
uit het oogpunt van het voorkomen of beperken van gevaar, schade en hinder, niet&#13;
onjuist. B&amp;W zijn verder van mening dat de gebruikelijke wijze van opslag en afvoer&#13;
van mest van pelsdierfokkerijen milieuhygiënisch niet verantwoord is. Omdat de&#13;
bodem door jarenlange overbemesting is verontreinigd met onder andere nitraten,&#13;
verbinden zij aan de vergunning de verplichting een vloeistofdichte vloer aan te brengen&#13;
en mest af te voeren naar een gesloten mestkelder. De voorschriften zijn naar het oordeel&#13;
van de AG door B&amp;W op goede gronden in het belang van het voorkomen of beperken&#13;
van gevaar, schade of hinder noodzakelijk geacht.&#13;
Voor de beoordeling van cumulatie van stankhinder door intensieve veehouderijen&#13;
bestaat ook een richtlijn die in de volgende uitspraak aan de orde komt:&#13;
- AGRS (Berkel-Enschot).48 In het beleid van B&amp;W van Berkel-Enschot wordt aan&#13;
sluiting gezocht bij het rapport 'Beoordeling cumulatie stankhinder door intensieve&#13;
veehouderij'.49 De varkensfokkerij voldoet aan de afstandseisen van de brochure Vee&#13;
houderij en Hinderwet. B&amp;W voeren evenwel een beleid waarin bij de beoordeling van&#13;
vergunningaanvragen niet alleen rekening wordt gehouden met de milieubelasting van&#13;
de vestiging van het bedrijf waarop de aanvraag om een vergunning betrekking heeft,&#13;
maar waarin ook rekening wordt gehouden met de milieubelasting van de reeds&#13;
bestaande bedrijven. Daarmee beogen zij te voorkomen dat de stankhinder in een&#13;
bepaald gebied door cumulatie van hinder onaanvaardbaar wordt. Overeenkomstig een&#13;
in het rapport opgenomen model wordt voor iedere inrichting de relatieve hinderbijdrage aan de cumulatieve effecten van stankhinder ten opzichte van één bepaald object&#13;
vastgesteld. Het beleid van B&amp;W komt de AGRS aanvaardbaar voor.&#13;
2.4.c.4. Gemeentelijke beleidsregels&#13;
De brochure Veehouderij en Hinderwet en de richtlijn Ammoniak en Veehouderij zijn&#13;
voorbeelden van op rijksniveau vastgestelde beleidsregels. In de volgende uitspraak zijn B&amp;W&#13;
aan door hen zelf gegeven beleidsregels gebonden: - AGRS, 21 augustus 1990 (Nederweert) .50&#13;
Het beleid van de gemeente is er in verband met de reeds te hoge achtergronddepositie van&#13;
ammoniak in Nederweert (3020 mol) op gericht dat de ammoniakemissie zeker niet mag&#13;
toenemen en zo mogelijk moet worden teruggedrongen. Daartoe zullen B&amp;W volgens hun&#13;
Nota inzake beleid ammoniak-beperking veehouderijen geen medewerking verlenen aan&#13;
nieuwvestiging van veehouderijen indien deze een toename van de ammoniakemissie in de&#13;
gemeente tot gevolg hebben. B&amp;W verlenen desalniettemin met toepassing van overgangsrecht&#13;
een vergunning voor een nertsenhouderij, met een verwijzing naar het vooroverleg over de&#13;
vergunningaanvraag, dat reeds vóór de aanscherping van het gemeentelijk beleid heeft&#13;
plaatsgevonden. De AG is echter van oordeel dat voor de beantwoording van de vraag of de&#13;
vergunning kon worden verleend, niet de situatie op het moment van het vooroverleg noch&#13;
op dat van de aanvraag van belang is, doch de geldende milieuhygiënische inzichten ten tijde&#13;
van de beslissing, zoals deze inzichten zijn neergelegd in de nota van B&amp;W. Van gewekte&#13;
verwachtingen is niet gebleken, 'daargelaten nog de vraag of dergelijke verwachtingen in het&#13;
belang van de bescherming van het milieu wel een rol van betekenis mogen spelen'.&#13;
De zogenaamde concentratiegebieden kenmerken zich blijkens de in het voorgaande gegeven&#13;
voorbeelden niet alleen door een grote concentratie van intensieve veehouderijen maar ook van&#13;
Hinderwet-jurisprudentie.&#13;
2.4.c.5. Enkele kanttekeningen&#13;
De jurisprudentie die in deze paragraaf aan de orde kwam, is in een breder verband gezien,&#13;
bijvoorbeeld het boek van Van Kreveld, niet opzienbarend. Niettemin is ze toch een aardige&#13;
illustratie, en ook van belang voor de in paragraaf 3.2.b. te bespreken mogelijkheden en&#13;
onmogelijkheden van algemene regels krachtens de Hinderwet, de 2a-amvb's. Daarom wil ik&#13;
enkele punten aanstippen.&#13;
Uit de jurisprudentie blijkt dat van de genoemde beleidsregels niet zonder meer kan worden&#13;
afgeweken. Omgekeerd kunnen zij niet zonder meer worden toegepast onder bijzondere&#13;
omstandigheden.&#13;
De beleidsregels waar het hier om gaat, zijn merendeels niet vastgesteld door het gezag dat&#13;
ingevolge de Hinderwet tot vergunningverlening bevoegd is, maar door de minister(s) van&#13;
VROM (en van LNV). De vraag rijst 1. waaraan de ministers hun bevoegdheid tot het stellen&#13;
van beleidsregels ontlenen en 2. in hoeverre de regels het bevoegd gezag binden. Interessant is in&#13;
dit verband punt 27 van het nader rapport inzake het Besluit mestbassins Hinderwet.51 De Minister&#13;
van VROM merkt ten aanzien van een brief van de Directeur-Generaal voor de Milieuhygiëne, waarin gemeenten een advies wordt&#13;
gegeven met betrekking tot de toepassing van de Hinderwet, op dat hij als competente&#13;
minister voor de uitvoering van de Hinderwet tevens verantwoordelijk is voor de uitvoering in&#13;
medebewind van die wet. 'Het behoort uit dien hoofde tot zijn bevoegdheid te adviseren over&#13;
de uitvoering indien landelijke problemen worden gesignaleerd. Het merendeel van de&#13;
circulaires op het terrein van het milieubeheer berust op deze grondslag.' De minister voegt&#13;
daaraan toe: 'Overigens merk ik nog op dat dergelijke circulaires niet afdoen aan de&#13;
verantwoordelijkheid, dan wel de bevoegdheden van het bevoegd gezag.' In paragraaf 3.1.f.&#13;
ga ik op deze brief verder in.&#13;
Beleidsregels hebben noch 'algemeen verbindende kracht' noch 'B&amp;W bindende kracht'52 De&#13;
werking van de algemene beginselen van behoorlijk bestuur kan er echter toe leiden dat in de&#13;
praktijk toch sprake is van een hoge mate van binding, als waren de beleidsregels regelgeving.&#13;
De in het voorgaande gegeven voorbeelden uit de jurisprudentie tonen dit aan, bijvoorbeeld&#13;
AGRS, 3 oktober 1988 (Bemmel), waarin de AGRS de beleidsregels zelf toepast. Bij de&#13;
interpretatie van het begrip 'gevaar, schade of hinder' kan het bevoegd gezag niet om de&#13;
beleidsregels heen. Dit ontheft het bevoegd gezag echter niet van de verplichting ieder geval&#13;
afzonderlijk op zijn merites te beoordelen en zo nodig van de beleidsregels af te wijken.&#13;
Genoemde beleidsregels zijn het resultaat van uitgebreid onderzoek en een bundeling van&#13;
kennis en ervaring. Het bevoegd gezag zal bij afwijking van deze beleidsregels moeten&#13;
aantonen dat in het bijzondere geval door een inrichting minder dan wel meer gevaar, schade&#13;
of hinder wordt veroorzaakt dan in de beleidsregels wordt verondersteld. In het eerste geval wordt&#13;
toepassing van de richtlijn niet gerechtvaardigd door de milieubelasting die door de inrichting&#13;
wordt veroorzaakt, in het tweede geval is het bevoegd gezag verplicht aan een vergunning de&#13;
voorschriften te verbinden waarmee gevaar, schade of hinder wel voldoende worden&#13;
tegengegaan. Afwijking kan ook noodzakelijk zijn indien enig (in het algemeen rechtsbewustzijn&#13;
levend) beginsel van behoorlijk bestuur dat vordert53 of als de beleidsregels niet meer actueel&#13;
zijn.54&#13;
Hoewel beleidsregels de vrijheid van het bevoegd gezag derhalve sterk beperken, zijn zij voor&#13;
het bevoegd gezag ook een belangrijk hulpmiddel. Als zodanig zijn zij door de minister ook&#13;
bedoeld. De minister denkt zijn algemene verantwoordelijk voor de uitvoering van de&#13;
Hinderwet op deze wijze het best gestalte te kunnen geven.&#13;
In het algemeen is een voor de justitiabele ongunstige afwijking van beleidsregels&#13;
uitzondering. Ter bescherming van de justitiabele worden aan de motivering van een dergelijke&#13;
afwijking hoge eisen gesteld. In de praktijk blijkt voor afwijking in ongunstige zin in het&#13;
algemeen dan ook weinig ruimte te bestaan. De door van Kreveld gegeven voorbeelden&#13;
tonen dit aan.&#13;
Ten aanzien van de beleidsregels die hier aan de orde zijn, ligt dat wat anders. Voor de&#13;
justitiabele ongunstige afwijkingen van beleidsregels zijn mogelijk. In sommige gemeenten&#13;
in de concentratiegebieden van intensieve veehouderijen wordt zelfs altijd in voor de justitiabele ongunstige zin van de regels afgeweken. Het gaat hier naar mijn&#13;
mening dan ook om een ander soort beleidsregels dan de meeste van de door van Kreveld&#13;
besproken beleidsregels. De beleidsregels die hier aan de orde zijn, beogen mijns&#13;
inziens niet in de eerste plaats de justitiabele zekerheid te verschaffen over de&#13;
interpretatie van het begrip gevaar, schade of hinder, al is dat zeker mede-beoogd. De&#13;
regels zijn in de eerste plaats voor het bevoegd gezag als leidraad bij de interpretatie&#13;
bedoeld. In het kader van de uitvoering van de Hinderwet is het de taak van het bevoegd&#13;
gezag telkens voor elke inrichting afzonderlijk na te gaan in welke mate sprake is van&#13;
gevaar, schade of hinder. Als een ongunstige afwijking van de beleidsregels wordt&#13;
gerechtvaardigd doordat sprake is van extra gevaar, schade of hinder, kan de justitiabele&#13;
geen aanspraak maken op de voor hem gunstige toepassing van de beleidsregels.&#13;
Integendeel, het bevoegd gezag is dan tot de afwijking verplicht.55&#13;
Tijdens de jaarvergadering werd er op gewezen dat in de jurisprudentie geen&#13;
voorbeelden voorkomen van een afwijking van genoemde beleidsregels in voor de&#13;
vergunningaanvrager gunstige zin. Voorbeelden zijn mij evenmin bekend. Wel is een&#13;
afwijking in gunstige zin denkbaar indien het gaat om een bestaand bedrijf. De brochure&#13;
Veehouderij en Hinderwet staat in dergelijke gevallen een terughoudende toepassing&#13;
van de daarin neergelegde afstandsnormen overigens uitdrukkelijk toe.56 Een afwijking&#13;
in gunstige zin zal in andere gevallen moeilijk kunnen worden gemotiveerd. De&#13;
beleidsregels geven namelijk een minimum-afstand aan tussen een inrichting en een&#13;
gevoelig object.57 Het zal moeilijk zijn om aan te tonen dat zich in een bijzonder geval&#13;
bij een kortere afstand geen gevaar, schade of hinder voordoet.&#13;
De rechtszekerheid van de justitiabele bestaat uitsluitend daaruit dat bij de toepassing&#13;
van de beleidsregels ten minste de in die regels aangegeven afstanden zullen worden&#13;
aangehouden. Indien zich bijzondere omstandigheden voordoen zullen grotere afstanden&#13;
moeten worden aangehouden.&#13;
2.5. Algemene regels krachtens de Hinderwet (artikel 2a)&#13;
Bij de wijziging van de Hinderwet in 1981 werd niet alleen de reikwijdte van de wet&#13;
verruimd (zie paragraaf 2.3), maar werd ook artikel 2a in de wet opgenomen. Op grond&#13;
van dat artikel kunnen bij algemene maatregel van bestuur met betrekking tot daartoe&#13;
aangewezen categorieën van hinderwetplichtige inrichtingen regels worden gesteld in&#13;
het belang van het voorkomen of beperken van gevaar, schade of hinder buiten de&#13;
inrichting. Daarbij kan worden bepaald dat het in artikel 2, eerste lid, van de Hinderwet&#13;
gestelde verbod (geen inrichting zonder vergunning), eventueel in daarbij aangewezen&#13;
categorieën van gevallen, voor die inrichtingen niet geldt. Indien van die mogelijkheid&#13;
gebruik wordt gemaakt, dient van de oprichting, het in werking hebben, de wijziging of de uitbreiding van een inrichting dan wel van de verandering van een daarin gebezigde&#13;
werkwijze kennis te worden gegeven aan het anders tot vergunningverlening bevoegde gezag&#13;
(voor landbouwbedrijven meestal de gemeente). Tevens kan een amvb krachtens artikel 2a de&#13;
verplichting inhouden te voldoen aan door daarbij aangewezen overheidsorganen gestelde&#13;
nadere eisen.&#13;
Artikel 2a was een van de resultaten van de discussie over de verbetering van het&#13;
wettelijke instrumentarium in het milieubeleid. Het instrument vergunning, waarvan een eeuw&#13;
lang gebruik was gemaakt, bleek in de praktijk niet (langer?) te voldoen om de doelstelling van&#13;
de Hinderwet op effectieve en efficiënte wijze te bereiken, reden om naar andere instrumenten uit&#13;
te kijken.&#13;
Beleidsregels als de brochure Veehouderij en Hinderwet en de richtlijn Ammoniak en&#13;
Veehouderij waren al een aanwijzing daarvoor en een voorbode van algemene regels.&#13;
3. 2A-AMVB'S VOOR DE LANDBOUW&#13;
De eerste twee 2a-amvb die in het bijzonder op landbouwbedrijven betrekking hebben, zijn het&#13;
Besluit mestbassins Hinderwet (in werking getreden met ingang van 1 februari 1991) en het&#13;
Besluit melkrundveehouderijen Hinderwet (in werking getreden met ingang van 1 augustus&#13;
1991).&#13;
De vaststelling van de 2a-amvb's voor landbouwbedrijven heeft veel vertraging opgelopen&#13;
als gevolg van de wens nieuwe beleidsontwikkelingen, met name in het verzuringsbeleid, nog&#13;
in de amvb's mee te nemen. Ook de soms verstrekkende economische en maatschappelijke&#13;
gevolgen voor de landbouwsector zijn een belangrijk punt van discussie geweest (dat geldt met&#13;
name voor het Besluit melkrundveehouderijen Hinderwet). Dit heeft geleid tot herhaaldelijke en&#13;
soms ingrijpende bijstellingen van de aangekondigde streefdata. Dit is ongewenst omdat&#13;
zowel het bevoegd gezag als de justitiabelen zich instellen op de aangekondigde data. Dit heeft&#13;
bij de invoering van de 2a-amvb's tot extra complicaties geleid. Hierop kom ik in paragraaf&#13;
3.1.f. nog terug.&#13;
De totstandkoming van een dergelijke amvb is met dat al geen sinecure. Het ontwerp-Besluit&#13;
mestbassins Hinderwet was reeds op 19 maart 1987 voor inspraak in de Staatscourant&#13;
gepubliceerd58, maar werd pas op 31 december 1990 in het Staatsblad geplaatst.59 Het Besluit&#13;
melkrundveehouderijen Hinderwet is op 29 april 1986 voor inspraak in de Staatscourant&#13;
gepubliceerd60 en werd pas op 27 juni 1991 in het Staatsblad geplaatst.61 Zoals gezegd zal (is) het&#13;
eerst nu in het Staatsblad (worden) gepubliceerd. Ook de Raad van State had er moeite mee. Op&#13;
19 mei 1988 bracht de Raad van State na meer dan een jaar advies uit (adviesaanvraag van 4&#13;
maart 1987).&#13;
In voorbereiding zijn het Besluit akkerbouw- of tuinbouwbedrijven met open grondteelt en&#13;
het Besluit tuinbouwbedrijven met bedekte teelt. Het ontwerp van eerstgenoemd besluit is op&#13;
26 augustus 1988 in de Staatscourant gepubliceerd.62 De inwerkingtreding van dit besluit wordt&#13;
in de loop van 1992 verwacht. Laatstgenoemd besluit zal naar verwachting in de loop van 1993 in werking treden. Aangekondigd is het Besluit&#13;
huisvesting veehouderij Hinderwet, waarvan de inwerkingtreding voor 1994 is aangekondigd.&#13;
Ook andere 2a-amvb's, die niet in het bijzonder betrekking hebben op landbouwbedrijven,&#13;
kunnen voor de landbouw van belang zijn. Ik noem als voorbeeld het Besluit opslag propaan&#13;
Hinderwet.63 Het gaat in dergelijke besluiten om onderdelen van inrichtingen die niet specifiek&#13;
bij landbouwbedrijven voorkomen.&#13;
In dit hoofdstuk zal ik met name ingaan op het Besluit mestbassins Hinderwet (verder te&#13;
noemen: Besluit mestbassins). Ik behandel het wettelijke instrumentarium en enkele&#13;
bijzonderheden in de volgorde van de artikelen van het besluit. Waar nodig maak ik ter illustratie&#13;
een uitstapje naar andere 2a-amvb's, in het bijzonder uitstapjes met bestemming Besluit&#13;
melkrundveehouderijen Hinderwet (verder te noemen: Besluit melk-rundveehouderijen). Ik&#13;
zal slechts ingaan op het wettelijke instrumentarium en niet op de 'inhoudelijke' aspecten van het&#13;
besluit. Tot besluit van dit hoofdstuk zal ik nog ingaan op enkele bijzonderheden van het Besluit&#13;
melkrundveehouderijen.&#13;
3.1. HET BESLUIT MESTBASSINS HINDERWET&#13;
Hoe bescheiden van omvang het Besluit mestbassins Hinderwet ook is (afgezien van de bij het&#13;
besluit opgenomen bijlage met voorschriften telt het slechts 5 artikelen, een&#13;
inwerkingtredingsbepaling en een slotbepaling), toch blijkt achter dit besluit meer schuil te&#13;
gaan dan men op het eerste gezicht veronderstelt. Een 2a-amvb doet me wel eens denken aan&#13;
een grot: achter een bescheiden toegang blijkt zich een uitgebreid stelsel van zalen en gangen&#13;
te bevinden, onoverzichtelijk en soms doodlopend.&#13;
Uit een oogpunt van milieubescherming is het belang van het Besluit mestbassins vrij beperkt.&#13;
Het besluit beoogt vooral een snelle en een milieuhygiënisch verantwoorde uitbreiding van de&#13;
sterk (ge)groei(en)de mestopslagcapaciteit mogelijk te maken. Deze groei is een gevolg van de&#13;
beperking van het mestgebruik ingevolge het Besluit gebruik dierlijke meststoffen (zie het&#13;
preadvies van Walsveer).&#13;
3.1.a. Reikwijdte (artikel 1)&#13;
In artikel 1 van het Besluit mestbassins worden onder meer de begrippen 'inrichting', 'bassin',&#13;
'bewaren van dunne mest' en 'dunne mest' omschreven. In deze begripsomschrijvingen zijn&#13;
de grenzen van de reikwijdte van het besluit getrokken.&#13;
In de omschrijving van het begrip bassin is bijvoorbeeld de beperking opgenomen dat het&#13;
bassin tot stand moet zijn gebracht na 1 juni 1987 (zie voor een toelichting bij de keuze van&#13;
deze datum paragraaf 3.1.f.).&#13;
Het begrip bewaren van dunne mest is omschreven als bewaren van dunne mest in één of meer&#13;
bassins, voor zover (...).&#13;
In artikel 2 wordt bepaald dat degene die een inrichting drijft, waar dunne mest wordt bewaard,&#13;
dient te voldoen aan de voorschriften die zijn opgenomen in de bij het besluit behorende bijlage&#13;
alsmede aan de krachtens die voorschriften door het bevoegd gezag gestelde nadere eisen, en in artikel 3 wordt voor een inrichting waarin dunne mest wordt bewaard,&#13;
de vergunningplicht opgeheven. Het besluit is niet van toepassing op vóór 1 juni 1987&#13;
opgerichte mestbassins. Voor die bassins gelden de in het besluit opgenomen algemene regels&#13;
derhalve niet. Ze blijven vergunningplichtig ingevolge artikel 2 van de Hinderwet.&#13;
De in de 2a-amvb's gevolgde methode om in de begripsomschrijvingen de reikwijdte van het&#13;
besluit te begrenzen verdient niet de schoonheidsprijs. Dat de werkelijkheid weerbarstig is,&#13;
blijkt wel uit bijvoorbeeld artikel 1, onder a, van het Besluit opslag goederen Hinderwet.64 Het&#13;
begrip inrichting in dat besluit (omschreven als een inrichting die uitsluitend of in hoofdzaak is&#13;
bestemd voor het bewaren van goederen) telt 35 uitzonderingen. De toegankelijkheid en de&#13;
handhaving van het besluit zijn daarmee niet gediend. Dit vervult kennelijk ook de Raad van State&#13;
met zorg. In punt 2 van zijn advies inzake het Besluit melkrund veehouderij en Hinderwet merkt&#13;
de Raad hierover op: 'De inhoud van artikel 1 leidt ertoe dat het voor een burger bijzonder moeilijk&#13;
is te beoordelen of hij of zij al dan niet onder de regeling valt. Dit is van belang voor de vraag of&#13;
volstaan kan worden met een melding en naleving van de voorschriften dan wel een vergunning&#13;
moet worden aangevraagd. Vooral de verwijzing naar andere besluiten (Besluit mestbassins&#13;
Hinderwet, Besluit opslag propaan Hinderwet) bemoeilijkt de doorzichtigheid van de&#13;
werkingssfeer. In het kader van de deregulering is dit moeilijk te verdedigen (...). De Raad acht het&#13;
daarom wenselijk dat naar een eenvoudiger vorm wordt gezocht.'&#13;
Dat laatste blijkt echter niet mogelijk te zijn. In het nader rapport wij st de Minister van VROM&#13;
op de complexiteit van de bedrijfstak. Combinaties van diersoorten, huisves-tingssystemen,&#13;
voedingsstoffen, hulpstoffen en installaties komen voor. Er dient een evenwicht te worden&#13;
gevonden tussen gedetailleerde reikwijdtebepalingen enerzijds en het rendement van het besluit&#13;
anderzijds. De minister gaat uitgebreid in op de verschillende onderdelen van de&#13;
reikwijdtebegrenzing. Hij maakt daarbij onderscheid tussen inrichting-gebonden kenmerken&#13;
(artikel 1, eerste lid, onder a) en omgeving-gebonden kenmerken.&#13;
Ten aanzien van de inrichting-gebonden kenmerken zijn onder meer beperkingen gesteld&#13;
aan het aantal in de inrichting gehouden dieren om te voorkomen dat ook intensieve&#13;
veehouderijbedrijven onder het besluit zouden vallen. In paragraaf 3.2. zal ik uiteen zetten dat&#13;
dit ongewenst is omdat gevaar, schade en hinder van dergelijke bedrijven met algemene&#13;
regels onvoldoende kunnen worden voorkomen en beperkt.&#13;
Verder zijn beperkingen gesteld ten aanzien van de aanwezigheid van een aantal stoffen,&#13;
zoals bestrijdingsmiddelen en brandstoffen. Die stoffen zijn doorgaans niet in grote&#13;
hoeveelheden aanwezig in de bedrijven waarvoor het besluit is bedoeld. Regeling in het besluit&#13;
zou tot een aanzienlijke verzwaring (grotere afstanden) en uitbreiding van de voorschriften&#13;
leiden, bedoeld voor een naar verhouding klein aantal bedrijven.&#13;
Wat betreft de verwijzing naar een aantal andere besluiten merkt de minister op dat&#13;
mestbassins en propaantanks betrekkelijk zelfstandige onderdelen van de inrichting zijn, die&#13;
niet specifiek zijn voor melkrundveehouderijen maar ook in andere inrichtingen voorkomen.&#13;
Zij zijn daarom in afzonderlijke besluiten geregeld, die voor alle inrichtingen gelden, waarin&#13;
dergelijke onderdelen voorkomen. Ten aanzien van de omgeving-gebonden kenmerken is het gegeven dat veel melkrundveehouderijen&#13;
niet over een (toereikende) vergunning krachtens de Hinderwet&#13;
beschikken, een extra complicatie. Dit heeft geleid tot een gedifferentieerde overgangsregeling .&#13;
Wat betreft stankoverlast is onderscheid gemaakt tussen bedrijven die voor dan wel na de datum&#13;
van inwerkingtreding van het besluit zijn opgericht. Wat betreft verzuringsschade is&#13;
onderscheid gemaakt tussen bedrijven die zijn opgericht voor 31 december 1986, bedrijven&#13;
die zijn opgericht tussen 1 januari 1987 en de datum van inwerkingtreding van het besluit (1&#13;
augustus 1991) en bedrijven die zijn opgericht na 1 augustus 1991.&#13;
Artikel 1 van een 2a-amvb is van groot belang, omdat voorkomen moet worden dat onder de&#13;
amvb, met opheffing van de vergunningplicht, ook inrichtingen vallen waarvoor de&#13;
vergunningplicht uit een oogpunt van gevaar, schade en hinder dient te worden gehandhaafd.&#13;
In dit verband rijst de volgende vraag: valt een inrichting geheel, gedeeltelijk of niet onder de&#13;
amvb indien in artikel 1 de in de inrichting plaatsvindende activiteiten slechts gedeeltelijk dekt?&#13;
Als voorbeeld kan worden genoemd een melkrundveehouderij waarin een benzinepomp&#13;
aanwezig is, waaruit benzine aan het wegverkeer wordt afgeleverd. Valt de inrichting onder de&#13;
amvb, met opheffing van de vergunningplicht, blijft de inrichting vergunningplichtig of gelden&#13;
voor het bedrijf zowel het besluit (voor het veehouderij-gedeelte) als de vergunningplicht (voor&#13;
de benzinepomp)?&#13;
In het algemeen is de hoofdactiviteit van de inrichting beslissend, aangenomen dat het niet gaat&#13;
om twee verschillende inrichtingen.65 Indien in het zo juist gegeven voorbeeld op grote schaal&#13;
benzine zou worden afgeleverd, is voor de inrichting een vergunning verplicht en zijn de&#13;
algemene regels niet van toepassing. Indien dit slechts op bescheiden schaal het geval zou zijn,&#13;
geldt voor de inrichting het Besluit melkrundveehouderijen, met opheffing van de&#13;
vergunningplicht, ook voor de aflevering van benzine. Met het oog hierop is in artikel 1, eerste&#13;
lid, onder a, 15°, een uitzondering gemaakt voor de aflevering van motorbrandstoffen aan&#13;
derden. Het wordt namelijk in alle gevallen ongewenst geacht dat de aflevering van benzine&#13;
niet aan voorschriften zou zijn gebonden. Uiteraard zou het besluit met dergelijke&#13;
voorschriften kunnen worden aangevuld, maar de voorschriften zouden dan alleen gelden in de&#13;
zeldzame gevallen dat in een melkrundveehouderij benzine wordt afgeleverd. Het besluit zou&#13;
onhanteerbaar worden als daarin voor alle denkbare situaties voorschriften zouden worden&#13;
opgenomen. Voor die situaties is de vergunning (maatwerk in bijzondere gevallen) het&#13;
aangewezen instrument. Ik kan niet overzien of een en ander tot gevolg kan hebben dat op&#13;
zichzelf vergunningplichtige activiteiten in een inrichting waarvoor een 2a-amvb geldt met&#13;
opheffing van de vergunningplicht, kunnen worden 'binnengesmokkeld' zodat daarvoor&#13;
eveneens de vergunningplicht wordt opgeheven. Dat zou het geval kunnen zijn als de&#13;
activiteit niet de hoofdactiviteit is en zodanige technische, organisatorische en functionele&#13;
bindingen tussen de bedrijfsonderdelen bestaan dat sprake is van één inrichting. De praktijk zal&#13;
moeten uitwijzen of dit mogelijk is.&#13;
Een andere vraag rijst: welke criteria moeten bij de vaststelling van de hoofdactiviteit worden&#13;
gehanteerd? Dat de criteria niet eenduidig zijn, blijkt bijvoorbeeld uit punt 2 van het advies van de Raad van State inzake het Besluit opslag goederen Hinderwet.66 De&#13;
Raad vraagt zich af of voor de beantwoording van de vraag of een inrichting in&#13;
hoofdzaak bestemd is voor het uitoefenen van bepaalde activiteiten bepalend is of de&#13;
activiteit meer dan 75% van het vloeroppervlak van de inrichting in beslag neemt. De&#13;
aard van de inrichting lijkt naar het oordeel van de Raad meer bepalend dan het&#13;
percentage van het voor opslagactiviteiten benodigde vloeroppervlak. De minister is&#13;
evenwel van mening67 dat een dergelijk criterium als vuistregel kan worden gehanteerd.&#13;
In artikel 1 van een 2a-amvb wordt altijd allereerst de hoofdactiviteit vermeld van de&#13;
categorie van inrichtingen waarop de amvb betrekking heeft, gevolgd door een&#13;
limitatieve opsomming van de inrichtingen waarop de amvb niet van toepassing is. Uit&#13;
het voorgaande zal duidelijk zijn geworden dat dit geen eenvoudige zaak is. Het moet&#13;
mede daarom worden betreurd dat niet is besloten eerst met een beperkt aantal relatief&#13;
eenvoudige amvb's, zoals de amvb's voor bakkerijen en voor slagerijen, ervaring op te&#13;
doen, maar dat onmiddellijk een groot aantal amvb's is aangekondigd, ook voor&#13;
ingewikkelde categorieën van inrichtingen, zoals voor melkrundveehouderijen en&#13;
andere landbouwbedrijven. Uit de trage totstandkoming van die amvb's mag de&#13;
gevolgtrekking worden gemaakt dat bij de verstrekkende beslissing aan het begin van&#13;
de reeks van amvb's de problemen die zich bij de vaststelling van de amvb's zouden&#13;
voordoen, kennelijk niet in volle omvang zijn voorzien. De Minister van VROM bevindt&#13;
zich wat dit betreft in een positie die vergelijkbaar is met die van de tovenaarsleerling,&#13;
halverwege de gelijknamige compositie van Paul Dukas.&#13;
In beginsel gelden voor een inrichting uitsluitend algemene regels of geldt voor de&#13;
inrichting uitsluitend de vergunningplicht (afhankelijk van de in de inrichting plaatsvindende&#13;
hoofdactiviteit). Hierop worden evenwel uitzonderingen gemaakt. Dit is bijvoorbeeld&#13;
het geval indien in een inrichting een bijzonder onderdeel voorkomt,&#13;
waarvoor een 2a-amvb is vastgesteld, die uitsluitend op dat onderdeel (voorkomend in&#13;
verschillende categorieën van inrichtingen) betrekking heeft. In dat geval kunnen voor&#13;
de inrichting zowel de amvb als de vergunningplicht gelden. Het is ook mogelijk dat&#13;
meer dan één 2a-amvb op de inrichting van toepassing is. Indien in een melkrundveehouderij&#13;
bijvoorbeeld propaan wordt opgeslagen of in een bassin mest wordt bewaard,&#13;
kan op het opslaan of het bewaren het Besluit opslag propaan Hinderwet onderscheidenlijk&#13;
het Besluit mestbassins van toepassing zijn, terwijl voor de overige&#13;
aspecten van de inrichting het Besluit melkrundveehouderijen van toepassing is. Het is&#13;
ook mogelijk dat het Besluit mestbassins of het Besluit opslag propaan van toepassing&#13;
is, terwijl de inrichting voor het overige vergunningplichtig blijft, bijvoorbeeld omdat&#13;
zij onder een van de uitzonderingen in artikel 1 van het Besluit melkrundveehouderijen&#13;
valt en dat besluit derhalve voor de inrichting niet geldt. De vergunningplicht blijft&#13;
uiteraard ook bestaan indien het bassin aanwezig is in een andere inrichting dan een&#13;
melkrundveehouderij. Nog een andere mogelijkheid doet zich voor als in een melkrundveehouderij&#13;
zowel propaan wordt opgeslagen als mest wordt bewaard. In dat&#13;
geval kunnen zelfs drie besluiten tegelijkertijd van toepassing zijn. Ook andere&#13;
combinaties van algemene regels en vergunningplicht zijn mogelijk. Of dit in de praktijk tot grote onduidelijkheden aanleiding zal geven, kan ik op dit moment niet voorzien. Ik kan me&#13;
echter voorstellen dat zich onduidelijkheden voordoen ten aanzien van bijvoorbeeld de&#13;
geluidsvoorschriften. Moet het bevoegd gezag zijn optreden, indien een inrichting&#13;
geluidsoverlast veroorzaakt, baseren op het Besluit mestbassins dan wel op het Besluit&#13;
melkrundveehouderijen dan wel op beide besluiten? Deze vraag is ook van belang in verband&#13;
met de maatregelen die kunnen worden genomen. Gelden voor de inrichting als geheel de&#13;
geluidsnormen die zijn gesteld in de voorschriften die zijn opgenomen in genoemde besluiten,&#13;
of gelden andere, mogelijk van die voorschriften af te leiden, hogere geluidsnormen? Indien&#13;
voor de verschillende onderdelen van de inrichting bijvoorbeeld een geluidsnorm van 50&#13;
dB(A) geldt, kan de inrichting dan als geheel een hogere geluidsbelasting veroorzaken dan 50&#13;
dB(A), ook als de geluidsbelasting van de onderdelen afzonderlijk minder dan 50 dB(A) is.&#13;
In zijn advies inzake het Besluit opslag vuurwerk Hinderwet (punt 6)68 maakt de Raad van State&#13;
principieel bezwaar tegen de mogelijkheid dat gelijktijdig meer dan één 2a-amvb op een&#13;
inrichting van toepassing is. Het bezwaar van de Raad houdt in dat 'als gevolg van de&#13;
algemene regelgeving niet meer de totale inrichting kan worden beoordeeld en dat&#13;
voorschriften niet meer kunnen worden afgestemd op het totaal van de activiteiten, doch dat een&#13;
inrichting als het ware wordt opgesplitst in onderdelen die elk afzonderlijk onder een&#13;
verschillend regime van voorschriften vallen.' De Raad ziet in de 2a-amvb's bij voorkeur een&#13;
bepaling opgenomen dat een amvb niet van toepassing is op inrichtingen die uit anderen hoofde&#13;
hinderwetplichtig zijn.&#13;
De minister van VROM erkent69 dat de door de Raad geuite vrees niet zonder grond is.&#13;
'Overwegingen van deze aard hebben ten grondslag gelegen aan het uitgangspunt om de op te&#13;
stellen algemene regelgeving in beginsel van toe</content><legacyfootnotes>1. Hinderwet, Staatsblad (Stb.) 1981, 410.&#13;
2. Hinderbesluit, Stb. 1980,445.&#13;
3. Besluit van 12 januari 1984, houdende wijziging van het Hinderbesluit, Stb. 1984, 7.&#13;
4. Zie noot 3.&#13;
5. Koninklijk besluit (KB) van 25 november 1959, nr. 25 (Het Wijde Blik) (Administratiefrechterlijke Beslis&#13;
singen (AB) 1960, no. 219).&#13;
6. P.C. Cup, Het begrip inrichting Een rechtsonzeker begrip (Milieu en Recht (M en R), 1986, p. 174-180).&#13;
7. KB van 5 november 1969, nr. 16.&#13;
8. Het criterium in minder recente jurisprudentie is veelal 'technische, organisatorische of functionele bindingen'.&#13;
De AGRS lijkt te hebben gekozen voor een enuntiatieve toepassing van het criterium.&#13;
9. Voorzitter (Vz.) van de Afdeling voor de geschillen van bestuur van de Raad van State (AGRS), 28 augustus&#13;
1989, no. G05.89.0493.S (M en R 1990, nr. 29).&#13;
10. KB van 1 juli 1975, nr. 57 (Den Ham). In het KB van 3 juni 1986, nr. 28 (Margraten) wordt een boomgaard van&#13;
1 ha wèl tot de inrichting gerekend.&#13;
11. AGRS, 5 juli 1988, nr. G05.86.0728.318.88 (Den Haag).&#13;
12. AGRS, 28 juni 1989, nr. G05.87.0109 (Arcen en Velden) (M en R 1990, nr. 75).&#13;
13. KB van 29 december 1988, nr. 9 (Arcen en Velden).&#13;
14. KB van 18 juli 1989, nr. 89.0180.17 (Rijnwaarden).&#13;
15. KB 14 september 1987, nr. 37 (Horst) (M en R 1988, nr. 78).&#13;
16. KB van 5 maart 1986, nr. 20 (Meijel) (M en R 1990, nr. 7).&#13;
17. KB van 9 januari 1986, nr. 42 (Oirschot) (M en R 1987, nr. 17).&#13;
18. AGRS, 5 juni 1989 (M en R 1990, nr. 7).&#13;
19. KB 26 januari 1987, nr. 39 (Vierlingsbeek) (M en R, nr. 73).&#13;
20.Wet van 4 juni 1981, Stb, 1981,409.&#13;
21.KB van 24 december 1987, nr. 123 (Asten) (M en R 1988, nr. 79).&#13;
22. KB van 10 december 1985, nr. 52 (Elsendorp) (M en R 1987, nr. 24).&#13;
23. KB van 5 maart 1986, nr. 24 (Asten) (M en R 1987, nr. 61).&#13;
24. Vz. AGRS, 15 januari 1987, nr. G05.86.0865S (Boxmeer) (M en R 1987, nr. 152).&#13;
25. KB van 16 september 1987, nr. 6 (Bakel en Milheeze) (M en R 1988, nr. 50).&#13;
26. KB van 20 juli 1987, nr. 56 (Deurne).&#13;
27. KB van 1 september 1987, nr. 26 (Loon op Zand).&#13;
28. KB van 2 juni 1987, nr. 26 (Weert) (M en R 1987, nr. 153).&#13;
29. KB van 16 juni 1987, nr. 37.&#13;
30. KB van 23 juni 1987, nr. 23.&#13;
31. KB van 23 februari 1987, nr. 74 (Boxtel) (M en R 1987, nr. 74).&#13;
32. KB van 18 september 1985, nr. 48 (Barneveld) (M en R 1987, nr. 21).&#13;
33. KB van 28 januari 1986, nr. 21 (Leens) (M en R 1987, nr. 19).&#13;
34. KB van 6 februari 1986, nr. 23 (Rosmalen) (M en R 1987, nr. 20).&#13;
35.Zienootl9.&#13;
36. J.H. van Kreveld, Beleidsregels in het recht, Serie Bestuursrecht - theorie en praktijk, Kluwer-Deventer, 1983.&#13;
37. Brochures Veehouderij en Hinderwet, Ministerie van Volkshuisvesting, Ruimtelijke Ordening en Milieubeheer&#13;
(VROM), 1971,1976 en 1985.&#13;
38. Richtlijn Ammoniak en Veehouderij, Ministeries van VROM en van Landbouw (, Natuurbeheer) en Visserij&#13;
(LNV), 1987 en 1991.&#13;
39. AGRS, 16mei 1990,m.G05.87.0319(AB 1991,293) (TNO-rapport over de opslag van bestrijdingsmiddelen).&#13;
40. Rapport 'Effekt van zure, stikstof- en zwavelhoudende neerslag', Ministeries van VROM en van LNV, 1990.&#13;
41. AGRS, 19 april 1990, nr. G05.88.0105 (Helden).&#13;
42. Vz. AGRS, 24 juli 1990, nr. G.05.90.0389S, ABM nr. 23 000/S (Diessen).&#13;
43. AGRS, 9 maart 1989, nr. G05.87.0206 (De Lier) (M en R 1990, nr. 11).&#13;
44. AGRS, 31 augustus 1989, nr. G05.86.0916 (Asten).&#13;
45. AGRS, 12 april 1990, nr. G05.88.0668, ABM nr. 20905/H (Einighausen).&#13;
46. AGRS, 3 oktober 1988, nr. G05.86.0425.410.88 (Bemmel). Zie ook Vz. AGRS, 15 januari 1991,&#13;
nr. G05.90.1395.B2.3052.91 /Bo5.90.0368, ABM nr. 23723/HS (MUI).&#13;
47. AGRS, 31 juli 1990, nr. G 05.88.1046, ABM nr. 20 905/H (Gemert). Zie ook AGRS, 18 januari 1991,&#13;
nr. G05.88.1029; ABM nr. 20 899/H (Vroomskoop); AGRS, 6 maart 1991, nr. G 05.88.0756 (Meyel).&#13;
48. AGRS, nr. G05.86.0103.479.88 (Berkel-Enschot). Zie ook Vz. AGRS, 11 januari 1991, nrs. B 05.90.0276 + G&#13;
05.90.1161.BZ.3041.90, ABM nr. 23 630/HS (Heumen).&#13;
49. Rapport 'Beoordeling Cumulatie Stankhinder door intensieve veehouderij', gepubliceerd door het Ministerie&#13;
van VROM, juli 1985.&#13;
50. AGRS, 21 augustus 1990, nr. G05.89.0193, ABM nr. 21315/H (Nederweert).&#13;
51. Nader rapport van 12 december 1990 inzake het Besluit mestbassins Hinderwet.&#13;
52. Zie ARRS, 30 september 1985, no. R03.84.384 (AB 1986, nr. 136).&#13;
53. Zie bijvoorbeeld College van beroep voor het bedrijfsleven, 16 november 1990 (AB 1991, 282)(subsidie ten&#13;
behoeve van veeverbetering); zie ook: ARRS, 31 januari 1985, nr. R01.83.0086 (bekendmaking beleidsregels,&#13;
bijzondere omstandigheden).&#13;
54. Zie noot 53. Zie ook AGRS, 19 juni 1990, nr. GO5.88.OO88 (AB 1991, 295).&#13;
55. Dit onderwerp is in de jurisprudentie reeds zo vaak behandeld, dat dit voor de Vz. AGRS aanleiding is&#13;
onmiddelijk uitspraak te doen (zie bijv. Vz. AGRS, 22 maart 1991, G05.89.0551/P01; ABM nr. 21 662/H)(Helden&#13;
en Panningen).&#13;
56. Zie AGRS, 28 januari 1991, nr. G05.97.0994; ABM nr. 17 405/H (Steenwijker wold). AGRS, 17 april 1989,&#13;
nr. G05.87.ll87 (De Gemeentebestuur, nr. 6893).&#13;
57. Vz AGRS, 20 november 1990, nrs. G05.90.1055. Bz 33.18.90 en B05.90.0169 (M en R 1991, nr. 294)(Hooge&#13;
en Lage Mierde).&#13;
58. Staatscourant (Stcrt.) 1987, 55.&#13;
59. Besluit mestbassins Hinderwet, Stb. 1990, 618.&#13;
60. Stcrt. 1986,207.&#13;
61. Besluit melkrundveehouderijen Hinderwet, Stb. 1991, 324.&#13;
62. Stcrt. 1988,165.&#13;
63. Besluit opslag propaan Hinderwet, Stb. 1987, 472.&#13;
64. Besluit opslag goederen Hinderwet, Stb. 1990, 52.&#13;
65. AGRS, 19 januari 1990, nrs. G05.88.0406 en G05.88.0454 (M en R 1990, nr. 47).&#13;
66. Advies van de Raad van State van 20 september 1989 inzake het Besluit opslag goederen Hinderwet.&#13;
67. Nader rapport inzake het Besluit opslag goederen Hinderwet van 23 januari 1990.&#13;
68. Advies van de Raad van State van 3 juni 1987 inzake het Besluit opslag vuurwerk Hinderwet. Besluit opslag&#13;
vuurwerk Hinderwet, Stb. 1988,503.&#13;
69. Nader rapport van 12 oktober 1988 inzake het Besluit opslag vuurwerk Hinderwet.&#13;
70. Vz. AGRS, 14 september 1990, nr. G05.90.0673S (AB 1991, nr. 274)(Rolde).&#13;
71. Brief van 31 oktober 1990 van de Minister van VROM aan de Tweede Kamer (Kamerstukken II 1990/91,&#13;
21866, nr. 1).&#13;
72. AGRS, 2 januari 1991, nr. G05.90.0673 (AB 1991, 275)(Rolde).&#13;
73. Zieook: AGRS, 14augustus 1990, nr. G05.87.0816(Helmond)(AB 1991, nr. 273 enAGRS, 13 september 1990,&#13;
nr. R03.87.6154 (AB 1991, nr. 276).&#13;
74. Brief van 11 februari 1991 van de minister van VROM aan de Tweede Kamer (Kamerstukken II, 1990/91,&#13;
21 866, nr. 2).&#13;
75. AGRS, 20 juni 1990, nr. G05.87.0861, ABM nr. 17310/H (Workum).&#13;
76. AGRS, 20 juli 1990, nr. G05.87.1274, ABM nr. 17698/H (Zeeland).&#13;
77. Actieprogramma deregulering, ruimtelijke ordening en milieubeheer (DROM) (Kamerstukken II 1982/83,&#13;
17 931, nr. 4).&#13;
78.Blz. 23.&#13;
79. Onderzoek Integrale basisvergunning/doelvoorschriften, gepubliceerd door het Ministerie van VROM,&#13;
november 1984.&#13;
80. AGRS, 15 maart 1991, nr. G05.88.1161 (Voorburg).&#13;
81. Evaluatiecommissie Wet algemene bepalingen milieuhygiëne (Wabm), evaluatierapport 'om de kwaliteit van&#13;
de vergunning', uitgegeven door het Ministerie van VROM, juli 1988.&#13;
82. Advies van 3 mei 1990 van de Raad van State inzake het Besluit mestbassins Hinderwet (bijvoegsel Stcrt. 1991,&#13;
5).&#13;
83. Nader rapport van 12 december 1990 inzake het Besluit mestbassins Hinderwet (bijvoegsel Stcrt. 1991, 5) &#13;
84. Wet inzake de luchtverontreiniging, Stb. 1981,411.&#13;
85. Besluit emissie-eisen stookinstallaties Hinderwet, Stb. 1990, 197.&#13;
86. AGRS, 12 februari 1990, nr. G05.82.0088.&#13;
87. AGRS, 28 maart 1989, nr. G05.88.0208 (Rotterdam).&#13;
88. AGRS, 21 november 1990, nr. GO5.88.O768 (AB 1991, nr. 296)(Bussum).&#13;
89. KB van 14 januari 1976, nr. 22 (Flevocentrale).&#13;
90. Uitbreiding en wijziging van de Wet algemene bepalingen milieuhygiëne en daarmee samenhangende&#13;
wijzigingen van andere wetten (vergunningen en algemene regels voor inrichtingen; procedures voor vergunningen&#13;
en ontheffingen; handhaving) (Kamerstukken II1988/89, 21 087, nrs. 1-2). &#13;
91.p.44.&#13;
92. Zie noot 78.&#13;
93.Stcrt. 1990,98.&#13;
94. Enige wijzigingen van de Grondwaterwet en de Wet bodembescherming met betrekking tot infiltraties&#13;
(Kamerstukken I, 1990/91, 21 661, nr. 264).&#13;
95. Evaluatiecommissie Wet algemene bepalingen milieuhygiëne, achtergrondstudie nr. 2, Notitie over enkele&#13;
vraagpunten rond het stelsel van algemene regels en meldingen in de milieuwetgeving, (maart 1987).&#13;
96. Vz. ARRS, 1 oktober 1987, nr. R03.87.5171/S6226.&#13;
97. ARRS, 11 december 1986 (AB 1987, 394).&#13;
98. ARRS, 12 februari 1987 (AB 95).&#13;
99. ARRS, 16 juni 1987, nr. R03.84.2465 (Vleuten) (AB 1987, nr. 403) (M en R 1988, nr. 33). 100. ARRS, 17 mei 1985 (AB 1985, 561).&#13;
101. ARRS, 11 oktober 1985 (AB 1986, 365).&#13;
102. AGRS, 27 juli 1989, nr. G05.87.0577 (Mierlo).&#13;
103. KB van 28 december 1988, nr. 45 (MenR 1989, nr. 70) zieook: AGRS, 5 februari 1991, nr.G05.89.1403 (Ede). &#13;
104. Brief van 4 juni 1987 van de Directeur-Generaal voor de Milieuhygiëne aan alle Nederlandse gemeenten&#13;
(Stcrt. 1987, nr. 119).&#13;
105. AGRS, 25 juli 1990, nr. G05.89.0327 (Renkum). &#13;
106. AGRS, 6 maart 1989, nr. G05.87.0535.391E.88 (M en R 1989, nr. 55). Zie ook AGRS, 19 januari 1990, nrs.&#13;
G05.88.0406 en G05.88.0454 (M en R 1990, nr. 47).&#13;
107. P.J.J. van Buuren, Gedogend besturen, Kluwer-Deventer 1988.&#13;
108. Brief aan de Tweede Kamer van de ministers van VROM en van Verkeer en Waterstaat, 28 mei 1990.&#13;
109. Aan de Wet bodembescherming zal ik dit najaar een afzonderlijk artikel wijden.&#13;
110. Uitbreiding van de Wet bodembescherming met een regeling inzake de sanering van de bodem (Kamerstukken&#13;
11189/90, 21556, nrs. 1-2).&#13;
111. AGRS, 1 december 1989, nrGO5.88.0878 (Men R 1990, nr.43)heeït betrekking op de verhouding Hinderwet&#13;
- Wet bodembescherming (incidentenregeling).&#13;
112. Besluit gebruik dierlijke meststoffen, Stb. 1987, 114.&#13;
113. Advies van de Raad van State van 19 mei 1988 inzake het Besluit doe-het-zelfbedrijven Hinderwet. Besluit&#13;
doe-het-zelfbedrijven Hinderwet, Stb. 1989, 396.&#13;
114. Nader rapport van 15 september 1989 inzake het Besluit doe-het-zelfbedrijven Hinderwet.&#13;
115. KB, 7 mei 1986, nr. 27 (Verordening grondwaterkwaliteit Drenthe).&#13;
116. ARRS, 31 juli 1984, nr.A.31.0458 (1982) (Ureterp) (AB 1985, 141).&#13;
117. ARRS, 28 april 1981, (AB 1981,480).&#13;
118. KB van 13 augustus 1987, nr. 31 (Den Haag).&#13;
119. KB van 14 augustus 1987, nr. 17.&#13;
120. KB van 20 augustus 1987, nr. 21.&#13;
121. ARRS, 21 april 1987, nr. R03.85.5948.&#13;
122. Handhaving, Tweemaandelijks tijdschrift voor handhavers van milieuwetten, uitgegeven door het Ministerie&#13;
van VROM.&#13;
123. Zie AGRS, 16 november 1990, nr. G05.90.0360 (AB 1991, nr. 163)(Deurne), waarin de vraag aan de orde komt&#13;
of een recent verleende vergunning bij wijziging van de milieuhygiënische inzichten kan worden ingetrokken. De&#13;
rechtszekerheid stond daaraan in het geval waarop de uitspraak betrekking heeft, in de weg.&#13;
124. AGRS, 25 mei 1990, nr. G05.90.0362.BZ (Hardenberg). Zie ook AGRS, 17 ,maart 1991, nr. G05.89.0536&#13;
(Noorder-Koggenland).&#13;
125. AGRS, 1 februari 1991, nr. G05.88.1059 (Leek).&#13;
126. Regeling Aanwijzing Landschapselementen 1986, Stcrt. 1987, 174.&#13;
127.Stcrt. 1986,82&#13;
128. Vz. AGRS, 17 oktober 1988, nr. G05.88.0547S (Den Helder).&#13;
129. Besluit brood- of banketbakkerijen Hinderwet, Stb. 1987, 470.&#13;
130. Zie Wnd Vz. AGRS, 11 september 1990, nr. G05.90.0632.S (M en R 1991, nr. 72 )(Heerlen) en AGRS, 19&#13;
januari 1990, nrs. G05.88.0406 en G05.88.0454 (M en R 1990, nr. 47)(Heerlen).&#13;
131. Zie noot 130.&#13;
132. Zie bijvoorbeeld AGRS, 21 maart 1991, nr. G05.88.1230 (Soest).&#13;
133. Bij het ter perse gaan van dit preadvies verscheen juist advies nr. 4, 'Reguleren met algemene regels'.&#13;
</legacyfootnotes><footnotes><footnote/></footnotes><auteurs>Drs. H.E. Woldendorp</auteurs><published>1991-08-01 00:00:00</published><modified>1991-08-01 00:00:00</modified><editiondate>1991-08-01</editiondate><htmlpath>https://denhollander.info/artikel/6212</htmlpath></article>
</articles></edition>