<edition><articles><article><jaar>1989</jaar><naam>Tijdschrift voor Agrarisch Recht</naam><uitgave>5</uitgave><aflevering>5</aflevering><searchword>TvAR 5/1989</searchword><id>6250</id><udhid>UDH:TvAR/6250</udhid><titel>Bestuur en raad van commissarissen van de coöperatie</titel><searchwords><searchword>TvAR 5/1989</searchword><searchword>UDH:TvAR/6250</searchword></searchwords><attachments><attachment><name>1989_nr 5_Artikel_Galle.pdf</name><extention>pdf</extention><url>https://denhollander.info/download/6044/ci</url></attachment></attachments><inleiding>1. INLEIDING - DE COÖPERATIE&#13;
Bij gelegenheid van de invoering van de structuurregeling voor grote coöperaties en&#13;
onderlinge waarborgmaatschappijen is de wettelijke definitie van de coöperatie gewijzigd.1&#13;
Deze definitie - art. 53 lid 1 - kent geheel andere elementen dan de definities van de NV&#13;
en de BV - art. 64 en art. 175. Niet de aansprakelijkheid van de kapitaalverschaffers -&#13;
aandeelhouders - staat centraal, doch de specifieke doelstelling van de rechtspersoon en&#13;
de wijze waarop de vervulling van dat doel dient te worden nagestreefd.&#13;
In de nieuwe definitie is de terminologie gewijzigd. Het begrip coöperatie wordt&#13;
geïntroduceerd, zij het dat die coöperatie nog immer wordt aangemerkt als vereniging. De&#13;
bepalingen van de voorafgaande afdeling van Boek 2, Titel 2, Verenigingen, zijn van&#13;
toepassing - art. 53a. Mitsdien is bij een juridische duiding van de coöperatie ook de&#13;
definitie van de vereniging, zoals die voorkomt in art. 26, van belang. Lid 2 van art. 26&#13;
oud bepaalde: 'Een vereniging die niet is een coöperatieve vereniging of een onderlinge&#13;
waarborgmaatschappij mag niet tot doel hebben het maken van winst ter verdeling onder&#13;
de leden.' Art. 26 lid 2 nieuw bepaalt: 'Een vereniging mag geen winst onder haar leden&#13;
verdelen.' Zie hier het cruciale onderscheid tussen de vereniging en de coöperatie.&#13;
In zowel de nieuwe als de oude definitie komen we tegen het 'zich... ten doel stellen in&#13;
bepaalde stoffelijke behoeften van haar leden te voorzien' in samenhang met het 'in het&#13;
bedrijf dat zij te dien einde te hunnen behoeve uitoefent of doet uitoefenen' . Een en ander&#13;
dient te worden bewerkstelligd door middel van het sluiten van overeenkomsten met de&#13;
leden. Hier raken wij een essentieel kenmerk van de coöperatie. De wetgever veronderstelt&#13;
een economische interactie tussen de coöperatie en het lid en wel doordat er&#13;
overeenkomsten worden gesloten met die leden door de coöperatie 'in het bedrijf dat zij'&#13;
- die coöperatie - 'ten hunnen behoeve uitoefent of doet uitoefenen'.&#13;
Zowel de oude als de nieuwe definitie staat de coöperatie toe - althans wanneer in die&#13;
mogelijkheid statutair is voorzien - soortgelijke overeenkomsten met derden af te sluiten,&#13;
zij het in beperkte mate. Dientengevolge heeft de coöperatie een besloten karakter, of&#13;
indien de statuten dat mogelijk maken, een beperkt besloten karakter.&#13;
Samenvattend blijken essentiële kenmerken van de coöperatie te zijn:&#13;
- de verenigingsvorm;&#13;
- het voorzien in stoffelijke behoeften van haar leden als doel; - het nastreven hiervan door met de leden overeenkomsten te sluiten in het kader&#13;
van de bedrijfsuitoefening;&#13;
- het tot slechts op zekere hoogte kunnen afsluiten van soortgelijke overeen&#13;
komsten met derden.&#13;
Er wordt wel op gewezen dat de coöperatie een dualistisch karakter heeft. Zij is zowel&#13;
een vereniging, als een onderneming. Het kenmerkende hierbij bestaat daaruit&#13;
dat door het bestaan van die vereniging de vraag- of aanbodzijde van de onderneming,&#13;
afhankelijk van het type coöperatie, in belangrijke mate bij voorbaat is geobjectiveerd,&#13;
zeker als er een leverings- of afnameplicht bestaat. Er kan een intern dispuut&#13;
ontstaan indien met de vraag- of aanbodzijde wordt omgegaan op een wijze&#13;
die strikt genomen in het belang is van de onderneming, zonder daarbij voldoende&#13;
acht te slaan op de identiteit van die vraag- of aanbodzijde, te weten die van een&#13;
coöperatieve vereniging. Een voorbeeld: het invoeren van een kwantumtoeslag -&#13;
dat wil zeggen een korting of hogere opbrengst bij een respectievelijk grotere afname&#13;
of grotere leverantie - kan door de algemene vergadering ervaren worden als in&#13;
strijd zijnde met 'het coöperatieve beginsel', terwijl de directie van de onderneming&#13;
- het bestuur - meent dat de invoering daarvan is geboden om de grotere leden&#13;
ervan te weerhouden zaken te doen met anderen dan de coöperatie.&#13;
Er wordt in dit artikel aandacht geschonken aan het functioneren van het bestuur&#13;
en de raad van commissarissen tegen de achtergrond van een juridische duiding van&#13;
de coöperatie. Zo wordt onderzocht of het afstand nemen van de vennootschapsrechtelijke&#13;
beginselen bij het inrichten van de bestuurlijke organisatie van een coöperatieve&#13;
onderneming wel in het belang is van de leden. Immers, de bijzondere&#13;
ondernemingssoort wordt als argument gebruikt om het bestuur en het commissariaat&#13;
een andere positie toe te bedelen dan welke zij hebben in een niet-coöperatieve&#13;
onderneming. Ook wordt bezien of een geringere mate van werknemersinspraak —&#13;
zo daar al sprake van is - resp. het toebedelen van kwaliteitszetels in het commissariaat&#13;
aan leden, kan worden gerechtvaardigd met het bijzondere karakter van de&#13;
coöperatie. Achtereenvolgens komen aan de orde:&#13;
- het bestuur;&#13;
- het bestuur en de algemene vergadering;&#13;
- de structuurwetgeving;&#13;
- het commissariaat van de grote coöperatie - het verzwakte structuurregime;&#13;
- ledendominantie - 2/3 criterium;&#13;
- strategische besturing en het wettelijke stramien. </inleiding><content>2. HET BESTUUR&#13;
2.1 De organen&#13;
Een rechtspersoon treedt op middels haar organen. Een wettelijke definitie van het&#13;
begrip orgaan is niet voor handen. Feitelijk kunnen binnen een coöperatie de volgende organen functioneren; afdelingen, kringen, ledenraad, algemene vergadering,&#13;
bestuur, voorzitter, secretaris, directie, kascommissie, raad van commissarissen,&#13;
raad van toezicht, ondernemingsraad. Het BW kent als organen:&#13;
1. de algemene vergadering (art. 39, art. 40, art. 41);&#13;
2. het bestuur (art. 44);&#13;
3. de kascommissie, (art. 48);&#13;
4. de voorzitter (art. 10);&#13;
5. de raad van commissarissen (art. 47, art. 48, art. 57, art. 63/);&#13;
6. afdelingen of kringen welke de bevoegdheid hebben bestuursleden te benoemen&#13;
(art. 37 lid 2).&#13;
Bij het bezien van de verhoudingen tussen de organen in een rechtspersoon gaat men&#13;
al gauw op zoek naar het hoogste orgaan en naar het centraal staande orgaan binnen&#13;
die rechtspersoon. Dat is een hachelijke zaak. De ontwikkelingen in het rechtspersonenrecht&#13;
verbieden de rechtspersoon te bezien als een contractuele relatie, welke&#13;
zienswijze tot de conclusie kan leiden dat het orgaan dat is samengesteld uit kapitaalverschaffers,&#13;
zo men wil vennoten, moet worden aangemerkt als het hoogste orgaan.&#13;
Het Forumbank-arrest (NJ 1959, 43) ondersteunt de zogenaamde 'institutionele&#13;
leer' welke niet gedoogt dat enig orgaan een ander orgaan een haar door de wetgever&#13;
toegekende bevoegdheid zou ontnemen.&#13;
De verenigingsvorm staat bekend als een democratische rechtsvorm. Hierdoor&#13;
zou men kunnen menen dat de meeste stemmen gelden en dat mitsdien de algemene&#13;
vergadering het op elk punt uiteindelijk voor het zeggen heeft. Zeker sinds de invoering&#13;
van de hierna te bespreken structuurwetgeving voor coöperaties kan dit niet met&#13;
recht in zijn algemeenheid worden betoogd.&#13;
2.2 Het bestuur&#13;
Het bestuur van een coöperatie heeft dezelfde functie als die van een gewone vereniging.&#13;
Art. 44 lid 1 bepaalt dat behoudens statutaire beperkingen het bestuur belast&#13;
is met het besturen van de vereniging. Art. 44 lid 2 noemt een aantal aangelegenheden&#13;
ten aanzien waarvan het bestuur géén beslissingsmacht toekomt. Deze wettelijke&#13;
beperking echter kan men in de statuten weer ongedaan maken. Het betreft het sluiten&#13;
van overeenkomsten tot het kopen of bezwaren van registergoederen, alsmede&#13;
het zich verbinden als borg of hoofdelijk medeschuldenaar of zich anderszins sterk&#13;
maken voor een derde. Let wel, bij invoering van de nieuwe structuurwetgeving is&#13;
dit art. 44 lid 2 voor de coöperatie komen te vervallen (art. 53a). De memorie van&#13;
toelichting meldt dat daartoe alle reden is bij rechtspersonen die een onderneming&#13;
drijven. In dat kader zou het niet passen dat het bestuur voor dergelijke kwesties&#13;
terug moet naar de algemene vergadering.&#13;
De inhoud van art. 44 lid 1 BW stemt overeen met die van art. 129 lid 1 BW terzake&#13;
het bestuur van de naamloze vennootschap. Art. 129 lid 1 luidt: 'Behoudens beperkingen&#13;
volgens de statuten is het bestuur belast met het besturen van de vennootschap.'&#13;
Het uitgangspunt is dat het bestuur van de coöperatie, alsmede de directie&#13;
van de naamloze vennootschap, door de wetgever bestuur genoemd, in principe een onbeperkte bestuursbevoegdheid zijn toebedeeld, met dien verstande dat statutaire&#13;
beperkingen mogelijk zijn. Dat die beperkingen niet al te ver mogen gaan is bekend.&#13;
De departementale richtlijnen kunnen mede een grens indiceren; het bestuur mag de&#13;
bestuursbevoegdheid niet worden ontnomen.&#13;
Neemt het bestuur van een coöperatie een andere positie in dan het bestuur - de&#13;
directie dus - van een vennootschap? Dat dit het geval zou kunnen zijn valt niet&#13;
af te leiden uit enige wettelijke bepaling. Dat het in de praktijk, veelal, ook niet zo&#13;
is, is voor Gewin in zijn bijdrage in het coöperatie-nummer van TV VS reden om&#13;
Slagter op dit punt te bestrijden.2 Deze betoogt in hetzelfde tijdschrift in 1985, bij&#13;
zijn commentaar op het SER-advies omtrent de toepassing van de structuurregeling&#13;
op coöperatieve verenigingen, dat het dualistische karakter van de coöperatie met&#13;
zich brengt dat het bestuur slechts de vereniging bestuurt en het besturen van de onderneming&#13;
de taak zou zijn van de directie.3&#13;
Dat de leden van een bestuur geen arbeidsovereenkomst hebben met de door&#13;
hen bestuurde rechtspersoon, en dat zij zorg dienen te dragen voor de leiding over&#13;
hun eigen onderneming, doet niet af aan de juridische omstandigheid dat het door&#13;
hen besturen van de coöperatie eenzelfde besturen is als dat van een NV of BV.&#13;
Dat in de praktijk het bestuur veel pleegt over te laten aan de directie, zijnde procuratiehouders,&#13;
maakt hun positie — die van bestuurders — uiteraard niet anders.&#13;
Dat bestuursleden zich niet met een zelfde soort van besturen zouden bezighouden&#13;
als de directie van een vennootschap, wordt door Slagter mede geadstrueerd aan de&#13;
hand van de omstandigheid dat, zo stelt hij, diezelfde bestuursleden in de praktijk&#13;
ook zitting plegen te hebben in het commissariaat van de onderneming.4 Inderdaad&#13;
is er in grotere coöperatieve ondernemingen vaak sprake van een personele unie, dat&#13;
wil zeggen dezelfde personen hebben zitting in het bestuur én in het commissariaat.&#13;
Echter, Slagter vermeldt er niet bij dat het dan het commissariaat betreft van een&#13;
andere rechtspersoon, te weten van een dochtervennootschap van de coöperatie.&#13;
De nieuwe structuurwetgeving bekrachtigt de zienswijze dat het bestuur van de&#13;
coöperatie zich bezighoudt met hetzelfde besturen als dat van de directie van een&#13;
vennootschap. De raad van commissarissen van een structuurcoöperatie houdt nagenoeg&#13;
hetzelfde toezicht op het bestuur van die coöperatie als het toezicht dat de&#13;
raad van commissarissen van een structuurvennootschap houdt op het bestuur&#13;
- de directie dus - van die vennootschap.&#13;
Dit alles leidt tot de conclusie dat in een coöperatie voor een directie zich op wettelijke&#13;
basis bezighoudende met besturen, naast het bestuur en de raad van commissarissen,&#13;
in het huidige wettelijke stramien geen plaats kan zijn. 3. HET BESTUUR EN DE ALGEMENE VERGADERING&#13;
In Titel 3 van Boek 2 van het BW terzake coöperaties en onderlinge waarborgmaatschappijen&#13;
komt de algemene vergadering slechts op twee plaatsen voor, namelijk in&#13;
art. 58 met betrekking tot de jaarrekening en in art. 63f met betrekking tot de&#13;
benoeming van commissarissen. Voor het bezien van taken en bevoegdheden van de&#13;
algemene vergadering dient men te rade te gaan bij de gewone vereniging, dus bij&#13;
Titel 2, en wel op verscheidene plaatsen, maar in het bijzonder bij art. 40 en art.&#13;
41. In art. 40 komt de algemene vergadering aan de orde als orgaan. Art. 41 behandelt&#13;
de algemene vergadering als bijeenkomst.&#13;
Art. 40 bepaalt dat de algemene vergadering in een vereniging al die bevoegdheden&#13;
toekomt, die niet door de wet of de statuten aan andere organen zijn toebedeeld. Een&#13;
zelfde bepaling kennen we ten aanzien van de algemene vergadering van aandeelhouders&#13;
voor de BV en NV in respectievelijk de art. 107 en 218.&#13;
Een bepaling met een dergelijke inhoud kan voeding geven aan een betoog dat het&#13;
hier zou gaan om het hoogste orgaan. Let wel, de tekst van deze bepaling indiceert&#13;
dat het gaat om wat ik een 'restbevoegdheid' zou willen noemen. Evenwel, de algemene&#13;
vergadering kan bij statuten, blijkens art. 44 lid 1, het bestuur beperken in&#13;
haar bevoegdheden, dus in haar bestuur. Deze mogelijkheid kennen we in het vennootschapsrecht,&#13;
zoals eerder betoogd onder 2.2, slechts in zeer beperkte mate. In de&#13;
literatuur wordt wel gesteld dat de hier bedoelde beperking niet zonder meer mag&#13;
gelden voor de coöperatie. De democratische verenigingsvorm en de vertegenwoordigende&#13;
positie welke het bestuur inneemt brengen met zich dat de algemene vergadering&#13;
het recht toekomt instructies te geven aan het bestuur, althans in een grotere&#13;
mate dan dat binnen vennootschappen mogelijk is.&#13;
Deze zienswijze stemt overeen met de praktijk in het coöperatieve bedrijfsleven.&#13;
Niet dat er van instructies sprake zou zijn, maar het bestuur raadpleegt de algemene&#13;
vergadering bij principiële zaken of legt de zaak ter beslissing aan de algemene vergadering&#13;
voor, of aan een uit de algemene vergadering gevormd orgaan, vaak ledenraad&#13;
of raad van overleg genoemd.&#13;
Terecht stellen Van Hengstum en Van Steenderen dat een beperking van de bevoegdheden&#13;
van het bestuur ten faveure van de algemene vergadering bij een gewone&#13;
vereniging verder mag gaan dan bij een coöperatie: 'bij de coöperatieve vereniging en&#13;
de onderlinge waarborgmaatschappij zal men niet veel verder kunnen gaan dan de&#13;
voor de N.V. en B.V. gestelde grens.'5&#13;
Een vergaande analogie met de vennootschappelijke regels is terzake de bestuursbevoegdheid&#13;
- en daarmede terzake de restbevoegdheid van de algemene vergadering&#13;
- op zijn plaats. Een coöperatie oefent een bedrijf uit. Bovendien, het bestuur wordt&#13;
(vaak volledig) gevormd door leden.&#13;
Zou men ten aanzien van bepaalde zeer essentiële aangelegenheden ook de individuele&#13;
leden hun stem willen laten uitbrengen, en daarmede dus zelfs de algemene&#13;
vergadering niet het laatste woord geven - hetgeen vanzelfsprekend alleen zin heeft&#13;
indien dit orgaan bestaat uit (afdelings)vertegenwoordigers - dan is er die mogelijkheid in de vorm van een referendum, zoals bedoeld in art. 39 lid 2. Deze bepaling&#13;
maakt het mogelijk de werking van een besluit van de algemene vergadering afhankelijk&#13;
te doen zijn van de uitslag van een referendum. De wet geeft alle ruimte de&#13;
aangelegenheden ten aanzien waarvan een referendum mogelijk is naar believen in&#13;
de statuten of het huishoudelijk reglement aan te duiden en daarin tevens de inrichting&#13;
van zo'n referendum te regelen.&#13;
4. DE STRUCTUURWETGEVING&#13;
4.1 Het SER-advies&#13;
De structuurregeling voor grote coöperaties en voor grote onderlinge waarborgmaatschappijen&#13;
is sinds 1 januari 1989 een feit. De wet voorziet weliswaar in een&#13;
ruime overgangsperiode, drie jaar, doch het coöperatieve bedrijfsleven wordt nu&#13;
toch ook geconfronteerd met het logische vervolg op de invoering, in 1971, van de&#13;
structuurregeling voor grote vennootschappen. Voor coöperatieve ondernemingen&#13;
geldt een zogenaamd verzwakt regime. In het bijzonder de verschillen met de structuurregeling&#13;
voor vennootschappen en het waarom daarvan, krijgen in het vervolg&#13;
de aandacht.&#13;
Het SER-rapport van 13 april 1984 betreffende de samenstelling van toezichthoudende&#13;
organen van grote naamloze en besloten vennootschappen, welk rapport veel&#13;
aandacht heeft gekregen, kondigde een speciaal advies aan met betrekking tot de&#13;
vraag of ook grote coöperaties verplicht dienen te worden tot het instellen van een&#13;
raad van commissarissen. In 1985 verschijnt het 'Vervolgadvies raden van commissarissen'.&#13;
6&#13;
Dit rapport geeft een drietal argumenten om een structuurregime van toepassing&#13;
te doen zijn voor coöperaties.&#13;
I. Er wordt gewezen op de maatschappelijke en economische betekenis van grote&#13;
coöperaties.&#13;
II. Er wordt overwogen dat de werknemers in coöperatieve ondernemingen geen&#13;
principieel andere positie innemen dan die welke de werknemers hebben in een grote&#13;
vennootschap.&#13;
III. Er wordt gesteld dat het bijzondere karakter van de coöperatie - het betreft&#13;
een onzelfstandige onderneming - een invoering van een structuurregime niet in de&#13;
weg staat, hetgeen ook al blijkt uit de omstandigheid dat op vrijwillige basis raden&#13;
van commissarissen zijn gecreëerd.&#13;
Het advies reikt ook de overwegingen aan waarom, ondanks de overeenstemming&#13;
in een aantal opzichten met vennootschappen, er sprake behoort te zijn van een afwijkend&#13;
structuurregime. 4.2. De grote coöperatie/criteria&#13;
Een coöperatie kan aangemerkt worden als grote coöperatie, hetgeen onder andere&#13;
de verplichting met zich brengt een raad van commissarissen te creëren, indien:&#13;
a. het eigen vermogen ten minste 22,5 miljoen gulden bedraagt;&#13;
b. de coöperatie of een afhankelijke maatschappij een wettelijk verplichte ondernemingsraad&#13;
heeft;&#13;
c. bij de coöperatie en haar afhankelijke maatschappijen te zamen ten minste in de&#13;
regel honderd werknemers in Nederland werkzaam zijn.&#13;
We kennen deze criteria uit het vennootschapsrecht. Ook hier geldt dat er cumulatief&#13;
moet zijn voldaan aan de gestelde eisen.&#13;
In art. 63e wordt voorzien in.een regeling voor het geval men op vrijwillige basis,&#13;
indien er dus niet voldaan wordt aan de zojuist genoemde criteria, een structuurregime&#13;
zou willen creëren. Dit is alleen mogelijk indien op de betreffende coöperatie de&#13;
Wet op de Ondernemingsraden van toepassing is. Let wel, ook voor die coöperatieve&#13;
ondernemingen voor welke de criteria niet gelden, en die ook niet voornemens zijn&#13;
op vrijwillige basis een structuurregeling in te voeren, is de nieuwe wetgeving toch&#13;
van belang indien men een raad van commissarissen wil laten functioneren. In afdeling&#13;
1 van Titel 2, Boek 2, waarin geregeld de gewone vereniging, werd in art. 47&#13;
oud voorzien in de mogelijkheid een raad van commissarissen in een vereniging te&#13;
creëren. Het nieuwe art. 57 verschaft regels omtrent het commissariaat van een coöperatie,&#13;
niet zijnde een structuurcoöperatie, welke de structuurregeling niet vrijwillig&#13;
toepast, maar wel een raad van commissarissen wenst.&#13;
4.3 Concernverhoudingen&#13;
Bij het bezien of de structuurwetgeving van toepassing is, dient gelet te worden op&#13;
de concernverhoudingen. De mogelijke niet-toepasselijkheid voor de moedercoöperatie&#13;
omdat er een structuurdochter bestaat, komt later aan de orde; allereerst de&#13;
vraag of er een vrijstelling geldt voor structuurdochters van de structuurmoedercooperatie.&#13;
De Groot betoogt in Bedrijfsjuridische Berichten dat anders dan bij NV's en BV's&#13;
dochters van een structuurcoöperatie niet automatisch zijn vrijgesteld; zij dienen&#13;
ontheffing te vragen aan de minister van Justitie conform art. 63d.7 Dit is niet&#13;
juist, althans niet daar waar het dochtervennootschappen betreft. Bij gelegenheid&#13;
van de invoering van de structuurregeling voor grote coöperaties zijn immers de art.&#13;
153 en 263 gewijzigd. Dientengevolge zijn structuurvennootschappen, zijnde afhankelijke&#13;
maatschappijen van een structuurcoöperatie, vrijgesteld. Kortom, de vrijstellingsregeling&#13;
van art. 63d lid 2 ziet niet toe op dochters zijnde structuurvennootschappen;&#13;
wel heeft de dochtercoöperatie - zijnde evenals de moedercoöperatie een&#13;
structuurcoöperatie - een uitdrukkelijke vrijstelling nodig van de minister. 4.4 Grote coöperatie met grote dochter, art. 63 d lid 1&#13;
Wat indien de moedercoöperatie zélf wenst te ontkomen aan de structuurregeling&#13;
omdat zij een structuurdochter heeft, een situatie die in de praktijk voorkomt. Het&#13;
is mogelijk dat de structuurcoöperatie zelf, zonder het vragen van vrijstelling, ontkomt&#13;
aan het structuurregime nl. indien zij voldoet aan art. 63d lid 1, alwaar wordt&#13;
bepaald dat de structuurregeling niet geldt voor coöperaties wier werkzaamheden&#13;
zich uitsluitend of nagenoeg uitsluitend beperken tot het beheer en de financiering&#13;
van afhankelijke maatschappijen voor welke een structuurregime geldt. Derhalve&#13;
kan in het geval dat een structuurcoöperatie een structuurvennootschap als dochter&#13;
heeft, desgewenst, alles bij het oude blijven.&#13;
Vanzelfsprekend kan de vraag rijzen of de moedercoöperatie zich inderdaad nagenoeg&#13;
uitsluitend bezighoudt met beheer en financiering van afhankelijke maatschappijen.&#13;
De wettelijke definitie van de coöperatie leert dat een coöperatie overeenkomsten&#13;
afsluit met haar leden, waarschijnlijk, in geval het een structuurcoöperatie&#13;
betreft, met zeer veel leden. Kan er desalniettemin sprake zijn van een zich uitsluitend&#13;
of nagenoeg uitsluitend bezig houden met financiering en beheer van dochters?&#13;
Dit lijkt het geval te zijn. Ook de wetgever, zo mag men aannemen, kent de wettelijke&#13;
definitie van de coöperatie. In materieel opzicht zou men, in dit kader, ook niet te&#13;
veel aandacht moeten besteden aan het afsluiten van overeenkomsten met de leden.&#13;
In de situatie dat de structuurcoöperatie een grote dochtervennootschap heeft zal&#13;
de tenuitvoerlegging van die overeenkomsten, naar alle waarschijnlijkheid, geschieden&#13;
door die dochtervennootschap.&#13;
Echter, in het bijzonder diegenen die geijverd hebben voor het hierna te bespreken&#13;
zogenaamde verzwakte regime, zouden erop kunnen wijzen dat het misschien beter&#13;
ware dat de hier bedoelde structuurcoöperaties het voor hen bestemde regime zullen&#13;
verkiezen boven het thans geldende volledige regime in de dochtervennootschap.&#13;
Ik kan me voorstellen dat de (centrale) ondernemingsraad met een dergelijke aanpak&#13;
problemen zal hebben. Dit werpt de vraag op of art. 63d lid 1 een optie geeft&#13;
of imperatief bepaalt dat het regime nimmer zal gelden voor de coöperatie wier&#13;
werkzaamheid zich uitsluitend of nagenoeg uitsluitend beperkt tot het beheer en de&#13;
financiering van haar structuur dochter. Het artikel geeft niet direct aanleiding te&#13;
veronderstellen dat er sprake zou zijn van een keuzemogelijkheid. Dit wekt verwondering&#13;
daar het immers toch de bedoeling is van de wetgever om in de coöperatieve&#13;
onderneming een verzwakt regime van toepassing te doen zijn.&#13;
De memorie van toelichting biedt de oplossing. Aldaar wordt het navolgende bepaald:&#13;
'er zijn grote coöperaties die hun gehele onderneming hebben ondergebracht in een&#13;
structuurvennootschap. De coöperatie zelf beheert nog slechts de deelneming daarin.&#13;
Overeenkomstig het advies van de SER zien wij geen goede grond om in deze&#13;
gevallen te dwingen tot een reorganisatie waarbij de coöperatie-aandeelhoudster zelf&#13;
structuurcoöperatie moet worden en dan de toepassing van de structuurregeling in&#13;
haar afhankelijke maatschappij mag beëindigen. Zulk een reorganisatie zal geoorloofd&#13;
zijn, maar de wet moet er niet toe dwingen. Lid 1 van artikel 63d geeft de cooperatie in dit geval vrijstelling, hetgeen meebrengt dat de afhankelijke maatschappij&#13;
structuurvennootschap moet blijven.'&#13;
Deze toelichting geeft aan dat er wel degelijk een optie is. Wellicht is dat een geruststelling&#13;
voor diegenen die menen dat koste wat het kost een verzwakt regime binnen&#13;
een coöperatieve onderneming verkregen moet worden.&#13;
Wenst men in een coöperatieve onderneming met een coöperatie als holding en&#13;
een structuurvennootschap als dochter de zekerheid dat het commissariaat voor&#13;
tweederde zal bestaan uit leden - een mogelijkheid welke het verzwakte regime&#13;
biedt - dan zal gebruik moeten worden gemaakt van de in art. 63d lid 1 gegeven&#13;
mogelijkheid het volledige structuurregime van de dochter in te ruilen voor het verzwakte&#13;
regime bij de moedercoöperatie.&#13;
Dit mag uiteraard niet betekenen dat het commissariaat alleen zal beraadslagen&#13;
over activiteiten van de coöperatie welke kennelijk beperkt zijn tot beheer en financiering.&#13;
Dit is vanzelfsprekend niet het geval omdat de verantwoordelijkheden van&#13;
het commissariaat zich uitstrekken over de rechtspersoon en, zoals de wetgever dat&#13;
stelt, de daarmee verbonden onderneming. Zoals bekend beperken ook de bemoeienissen&#13;
van een ondernemingsraad zich niet tot de activiteiten van de rechtspersoon,&#13;
maar strekken die zich uit over de aktiviteiten van 'de onderneming', zoals gedefinieerd&#13;
in de Wet op de Ondernemingsraden.&#13;
Het wekt verwondering dat art. 63d lid 1 alleen verwijst naar de art. 158 en 168.&#13;
Er bestaat een vrijstelling voor de coöperatie met afhankelijke maatschappijen welke&#13;
een ondernemingsraad hebben met de bevoegdheden rondom de benoeming van&#13;
commissarissen van respectievelijk een NV en een BV. Is een structuurcoöperatie&#13;
met een structuurdochtercoöperatie niet vrijgesteld? Men zou menen dat vergeten&#13;
is naast de vennootschappen als afhankelijke maatschappijen tevens de dochtercooperatie,&#13;
of lid-coöperatie, en het bijbehorende art. 63f te vernoemen: de bevoegdheden&#13;
van de ondernemingsraad van een coöperatie rondom de benoeming van commissarissen&#13;
zijn immers dezelfde. De memorie van toelichting op art. 63d lid 1&#13;
spreekt expliciet over structuurdochters zijnde vennootschappen. Gezien ook de toelichting&#13;
op lid 2 zullen structuurmoedercoöperaties met een structuurdochtercoöperatie&#13;
om vrijstelling moeten vragen, terwijl de structuurmoedercoöperaties met een&#13;
structuurdochtervennootschap van rechtswege kunnen zijn vrijgesteld. Het waarom&#13;
van dit onderscheid blijft onduidelijk.&#13;
5. HET COMMISSARIAAT VAN DE GROTE COÖPERATIE - HET VERZWAKT STRUCTUURREGIME&#13;
5.1 Samenstelling&#13;
Indien men de uitgangspunten van de wetgever bij de invoering van de structuurwetgeving&#13;
in 1971 onderschrijft, kan de bezetting van de raden van commissarissen in het coöperatieve bedrijfsleven op menige plaats - nog steeds - verwondering wekken.&#13;
Bij verschillende grote landbouwcoöperaties ontbreekt in het commissariaat, wat&#13;
ik zou willen noemen, externe deskundigheid. Soms bestaat het commissariaat volledig&#13;
uit leden.&#13;
De onderhavige nieuwe wetgeving kan daar verandering in aanbrengen, noodzakelijk&#13;
is dit niet. Immers, uiteindelijk beoordeelt de onderneming zelf - dat wil zeggen&#13;
de organen van die onderneming, daaronder mede begrepen de ondernemingsraad&#13;
- of het commissariaat conform art. 63f lid 6c 'naar behoren' is samengesteld.&#13;
Er mag worden aangenomen dat de nieuwe wetgeving van werknemerszijde zal worden&#13;
aangegrepen om invloed uit te oefenen op de samenstelling van het commissariaat.&#13;
Hierna wordt bezien of bij het spel rondom de benoeming van commissarissen de&#13;
positie van de betrokken organen, te weten de algemene ledenvergadering, het&#13;
bestuur, de ondernemingsraad en de raad van commissarissen zelf, een andere is dan&#13;
die van de ondernemingsraad, de algemene vergadering van aandeelhouders, de directie&#13;
en de raad van commissarissen van een vennootschap.&#13;
Het essentiële onderscheid bestaat daaruit dat we bij de vennootschappen van&#13;
doen hebben met een systeem van coöptatie; het commissariaat vult zichzelf aan,&#13;
terwijl bij de structuurcoöperatie een benoemingssysteem geldt; de algemene ledenvergadering&#13;
benoemt in de structuurcoöperatie de commissarissen.&#13;
Ingevolge het nieuwe art. 63f zal het zittende commissariaat aanbevelingen in&#13;
ontvangst kunnen nemen van de algemene vergadering, de ondernemingsraad en het&#13;
bestuur. Vervolgens doet die raad van commissarissen een voordracht en daarna kan&#13;
een benoeming van de voorgedragen persoon volgen door de algemene vergadering.&#13;
De door de raad van commissarissen voorgestelde benoeming zal geen doorgang&#13;
vinden indien de algemene vergadering of de ondernemingsraad bezwaar aantekent.&#13;
Let wel, het bestuur heeft dus wel het recht van aanbeveling, maar niet het recht bezwaar&#13;
aan te tekenen.&#13;
De gronden voor het bezwaar zijn dezelfde drie zoals we die kennen bij de NV&#13;
en BV. Een daarvan, het 'niet naar behoren zijn samengesteld', komt later - onder&#13;
onderdeel 6 - aan de orde. Zou, in geval van een bezwaar, de algemene vergadering&#13;
de voorgedragen kandidaat toch verkiezen, dan is een ingrijpen nodig van de Ondernemingskamer&#13;
van het Hof Amsterdam.&#13;
Bij een vergelijking van een en ander met de regeling voor vennootschappen mag&#13;
de conclusie zijn dat voor de ondernemingsraad er niet werkelijk sprake is van een&#13;
andere positie. Ten onrechte concludeert Bartman dat in de onderhavige structuurregeling&#13;
de medezeggenschapsgedachte wel erg moeilijk is terug te vinden.8 Dat dit&#13;
zowel niet juist is met betrekking tot de samenstelling van het commissariaat, als met&#13;
betrekking tot de taken en bevoegdheden, zal verderop blijken.&#13;
De algemene ledenvergadering heeft in dit kader wel een andere positie dan de algemene&#13;
vergadering van aandeelhouders. Immers, zij benoemt. Toch rijst bij dit nieuwe systeem de vraag of er nu werkelijk recht is gedaan aan het verlangen de ledenvergadering&#13;
van een coöperatie bij de samenstelling van het commissariaat een verhoudingsgewijs&#13;
grotere invloed te geven. Slagter bezigt in dit kader de term 'schijnconcessie'.&#13;
9 Hij wijst op de weinig fraaie constructie dat de ledenvergadering zowel&#13;
het benoemingsrecht heeft als het recht bezwaar te maken tegen de voordracht van&#13;
het zittende commissariaat. In geval de raad van commissarissen een enkelvoudige&#13;
voordracht opstelt, wordt de algemene vergadering slechts weinig ruimte gegund;&#13;
het is dan óf benoemen óf bezwaar maken.&#13;
5.2 Taken en bevoegdheden van het commissariaat&#13;
De taken en bevoegdheden zijn dezelfde als die van het commissariaat in een vennootschap,&#13;
behoudens drie uitzonderingen:&#13;
- Het commissariaat van een coöperatie vult, zoals zojuist besproken, niet zichzelf&#13;
aan; benoemt dus geen nieuwe commissarissen.&#13;
- Het commissariaat van een coöperatie benoemt niet de bestuurders.&#13;
In een vennootschap worden de bestuurders, de directie, benoemd door het commissariaat.&#13;
In de coöperatie worden, veelal, bestuurders gekozen door de algemene vergadering.&#13;
- Het commissariaat van een coöperatie stelt niet de jaarrekening vast.&#13;
Al met al leidt dit tot de conclusie dat, globaal, twee omvangrijke taken resteren:&#13;
- het in art. 57 genoemde 'toezicht op het beleid van het bestuur en op de algemene&#13;
gang van zaken in de rechtspersoon en de daarmee verbonden onderneming';&#13;
- het geven van goedkeuring aan voorgenomen besluiten van het bestuur, zoals op&#13;
gesomd onder art. 63j, welke opsomming overeenstemt met de opsomming zoals we&#13;
die kennen in het vennootschapsrecht.&#13;
Het commissariaat van een coöperatie heeft met de twee zojuist omschreven taken&#13;
wellicht een moeilijkere opdracht dan het commissariaat van een vennootschap. Immers,&#13;
de gesprekspartner van het commissariaat is niet de door haar benoemde directie,&#13;
doch het (verkozen) bestuur. In het begin is betoogd, dat, gezien de wettelijke&#13;
omschrijvingen, de taak van het bestuur van een coöperatie gelijk is aan die van het&#13;
bestuur - de directie - van een vennootschap. Dit neemt niet weg dat het in de&#13;
praktijk wel een anders kan gaan. Het commissariaat, of de raad van toezicht, fungeert&#13;
soms als een Eerste Kamer. In het dagelijkse ondernemingsgebeuren zijn de&#13;
voorstellen veelal afkomstig van de directie, de procuratiehouders dus van de coöperatie.&#13;
Er is goedkeuring vereist van het bestuur, waarna, in werkelijk zeer belangrijke&#13;
gevallen de raad van toezicht de controle nog eens dunnetjes overdoet.&#13;
Thans echter hebben we van doen met een structuurwetgeving welke zeer gelijkt&#13;
op die van de vennootschappen. Wat ook de praktijk in de coöperaties mag zijn,&#13;
het wettelijk verplichte commissariaat in grote coöperatieve ondernemingen is een feit en de persoonlijke positie van een commissaris in een coöperatie is qua verantwoordelijkheden&#13;
- denk hierbij ook aan de persoonlijke aansprakelijkheid ingevolge&#13;
de anti-misbruikwetten - gelijk aan die van een commissaris in vennootschapsland.&#13;
10 Het commissariaat in de structuurcoöperatie is een volwaardig orgaan dat,&#13;
zo behoort het althans te zijn, een werkelijke controle uitoefent op het bestuur.&#13;
5.3 Art. 63 j&#13;
Art. 63j is ogenschijnlijk niet bijzonder. We kennen deze bepaling uit de structuurwetgeving&#13;
voor vennootschappen. Lid 1 omvat een opsomming van aangelegenheden&#13;
ten aanzien waarvan het bestuur van de coöperatie de goedkeuring van de raad&#13;
van commissarissen nodig heeft. De opsomming is identiek, zij het dat letter 1 van&#13;
art. 274, terzake een voorgenomen vermindering van geplaatst kapitaal, vanzelfsprekend,&#13;
ontbreekt. Ook lid 2 is identiek; het ontbreken van goedkeuring zal niet&#13;
aan derden kunnen worden tegengeworpen. Lid 3 van art. 63j is bijzonder. Deze bepaling&#13;
luidt: 'Voor besluiten van de rechtspersoon als bedoeld in de onderdelen d,&#13;
e, f, j en k van lid 1 is enig besluit vereist van het bestuur.' De achtergrond van deze&#13;
bepaling is de omstandigheid dat ook een ander orgaan dan het bestuur een dergelijk&#13;
besluit zou kunnen nemen en men op die manier zou ontkomen aan de plicht tot&#13;
het vragen van goedkeuring aan de raad van commissarissen.&#13;
Deze problematiek kennen we niet in de vennootschap, daar is het immers de directie&#13;
die zich met dergelijke aangelegenheden bezighoudt. Binnen de coöperatie is&#13;
het evenwel denkbaar dat het aangelegenheden betreft ten aanzien waarvan het bestuur&#13;
beslissingsmacht is ontnomen ten faveure van bijvoorbeeld de algemene vergadering,&#13;
een ledenraad of een raad van overleg. De werkelijke verklaring voor het bestaan&#13;
van dit lid 3 is mitsdien, zoals ook wordt gesteld in de memorie van toelichting,&#13;
de bescherming van de medezeggenschap. Om te voorkomen dat ten aanzien&#13;
van de in het artikel genoemde aangelegenheden besluiten worden genomen buiten&#13;
het bestuur om, bepaalt het derde lid dat 'enig' besluit is vereist. Dit betekent overigens&#13;
niet dat men bij de inrichting van een coöperatie qua toebedeling van de bestuursmacht&#13;
zou zijn beperkt. Het blijft mogelijk beslissingen ten aanzien van dergelijke&#13;
aangelegenheden te leggen bij een ander orgaan dan het bestuur, zij het dat,&#13;
zoals in onderdeel 3 bleek, een grote terughoudendheid daarbij op zijn plaats is.&#13;
Enig besluit van het bestuur zal dan noodzakelijk blijven. Onder 'enig' besluit mag&#13;
men, blijkens de memorie van toelichting, een goedkeuringsbesluit rekenen of een&#13;
besluit om een dergelijk voorstel te doen.&#13;
Met dit lid 3 van art. 63j wordt het bijzondere karakter van de coöperatie onderstreept.&#13;
In het coöperatienummer van TVVS wordt aan lid 3 aandacht geschonken&#13;
door Gewin.11 Hij stelt een betere redactie voor. Hem bekruipt kennelijk de vrees dat met deze&#13;
bepaling wordt getornd aan de mogelijkheid om binnen de coöperatie de taken welke&#13;
de wetgever heeft toebedacht aan het bestuur, door te schuiven naar een ander&#13;
orgaan, in het bijzonder de algemene vergadering. Met dit laatste kan ik het niet&#13;
eens zijn; 'slechts' enig besluit, zoals nader uiteengezet in de memorie van toelichting,&#13;
is vereist. Hierdoor blijft enerzijds de mogelijkheid bestaan een ander orgaan&#13;
te belasten met beslissingen rondom de in lid 3 opgesomde aangelegenheden, terwijl&#13;
anderzijds inspraak door deze systematiek wordt gewaarborgd. Slagter, in een naschrift&#13;
op het artikel van Gewin, deelt diens bezwaren niet. Wel is Slagter van mening&#13;
dat art. 63j lid 3 in het geheel overbodig zou zijn omdat uit de aanhef van lid&#13;
1 blijkt dat de besluiten ten aanzien van de opgesomde aangelegenheden van het bestuur&#13;
afkomstig zijn.&#13;
Mijns inziens miskent Slagter hiermede de bijzondere structuur zoals die vaak binnen&#13;
een coöperatie is gecreëerd. Terecht wijst Gewin erop dat andere organen dan&#13;
het bestuur belast kunnen zijn methet nemen van besluiten ten aanzien van die principiële&#13;
aangelegenheden. In de onderdelen 2.2 en 3 van dit artikel is gesteld dat het&#13;
bestuur van een coöperatie en het bestuur — de directie - van een vennootschap&#13;
over dezelfde, onbeperkte, bestuursbevoegdheid beschikken, terwijl de algemene&#13;
(leden)vergadering en de algemene vergadering van aandeelhouders eenzelfde 'restbevoegdheid'&#13;
is toebedeeld. Dat in de praktijk van het coöperatieve bedrijfsleven het&#13;
bestuur veel delegeert aan de algemene vergadering - en niet andersom - heeft de&#13;
wetgever zich blijkens lid 3 van art. 63j gerealiseerd.&#13;
Voor diegenen die op zoek zijn naar de werkelijke gevolgen van de hierna nog te&#13;
bespreken ledendominantie is art. 63j lid 3 van belang. Immers, we treffen daar een&#13;
opsomming aan van slechts enkele in lid 1 genoemde aangelegenheden ten aanzien&#13;
waarvan inspraak is gegarandeerd. Met andere woorden, de raad van commissarissen&#13;
van een BV heeft van doen met al de opgesomde aangelegenheden, terwijl denkbaar&#13;
is dat een raad van commissarissen van een coöperatie slechts van doen heeft&#13;
met de aangelegenheden zoals opgesomd onder letters d, e, f, j en k.&#13;
6. LEDENDOMINANTIE - &amp;#8532; CRITERIUM&#13;
In het voorafgaande is al gesteld dat er sprake is van een zgn. verzwakt regime; de&#13;
raad van commissarissen van de coöperatie heeft ten opzichte van de algemene vergadering&#13;
een zwakkere positie dan de raad van commissarissen van een vennootschap&#13;
ten opzichte van de algemene vergadering van aandeelhouders.&#13;
De SER heeft overwogen, en deze overwegingen zijn door de wetgever geaccepteerd,&#13;
dat de verbondenheid van de leden met een coöperatie welke verbondenheid&#13;
groter wordt geacht dan die van de aandeelhouders met de vennootschap, reden is&#13;
voor een afwijkende regeling.12&#13;
Afwijkingen zijn er, wat men er ook van moge denken, inderdaad gekomen. Een&#13;
bijzondere afwijking is nog niet aan de orde gesteld, te weten het zgn. tweederden criterium. De veronderstelde ledendominantie is ook de basis voor art. 63h lid 2 luidende:&#13;
'de statuten mogen voor ten hoogste tweederden van het aantal commissarissen&#13;
bepalen dat zij worden benoemd uit een kring waartoe tenminste de leden van&#13;
de rechtspersoon behoren'.&#13;
Deze formulering had beter gekund: wat is dat, een kring waartoe tenminste de&#13;
leden behoren? De memorie van toelichting is op dit punt duidelijker, althans, daar&#13;
wordt gesproken over de kring van leden van de coöperatie, met vervolgens de 'verduidelijking'&#13;
dat deze kring mag worden uitgebreid met oud-leden, oud-bestuurders,&#13;
oud-commissarissen of anderen.&#13;
De ratio van een en ander is duidelijk: de lobby heeft er in geresulteerd dat de&#13;
leden tot een totaal van tweederden het commissariaat kunnen bezetten. Maximaal&#13;
eenderde zal bestaan uit personen van buiten de kring, hier verder aan te duiden als&#13;
'externe deskundigen'.&#13;
Artikel 63h lid 1 geeft een opsomming van personen die geen commissaris kunnen&#13;
zijn, te weten personen in dienst van de coöperatie alsmede bestuurders en medewerkers&#13;
van een werknemersorganisatie welke betrokken pleegt te zijn bij de vaststelling&#13;
van de arbeidsvoorwaarden. De redactie is gelijk aan de art. 160 en 270 terzake de&#13;
NV en BV.&#13;
Aldaar treft men niet aan een tweede lid waarin wordt bepaald volgens welke verhouding&#13;
het commissariaat mag zijn samengesteld. De coöperatieve onderneming is&#13;
kennelijk dermate afwijkend dat de wetgever gemeend heeft te moeten voorzien in&#13;
de mogelijkheid van het creëren van kwaliteitszetels.13 De SER-adviescommissie&#13;
heeft gezocht naar een meer gedetailleerde regeling dan deze en heeft gestoeid met&#13;
de beruchte 2X + Y formule. (OR + AvA benoemen elk X, de aldus benoemde commissarissen&#13;
benoemen Y, Y is kleiner of ten hoogste gelijk aan X). Uiteindelijk was&#13;
de conclusie van de commissie dat er geen wettelijke kwaliteitseisen dienen te worden&#13;
gesteld, doch dat structuurcoöperaties de mogelijkheid moet worden geboden&#13;
statutair te bepalen dat minimaal tweederden van de commissarissen leden zijn, of&#13;
afkomstig zijn uit een bij de statuten te bepalen wijdere kring van personen.&#13;
Nu de wetgever dit advies heeft gevolgd leidt dat tot de conclusie dat het bekende&#13;
'naar behoren zijn samengesteld', hetgeen ook binnen de structuurcoöperatie een criterium&#13;
zal zijn voor de ondernemingsraad om voorgestelde benoemingen te beoordelen&#13;
- art. 63f lid 6c - nader is geobjectiveerd. Daarvoor was reden, zo meent de&#13;
SER-adviescommissie en kennelijk ook de wetgever, gezien de bijzondere aard van&#13;
de coöperatieve onderneming, gezien de ledendominantie. Of dit nieuwe criterium nu&#13;
uitpakt overeenkomstig de wens van het coöperatieve bedrijfsleven moet nog blijken;&#13;
hoewel het geen 2X + Y formule is zou men toch kunnen redeneren dat het resterende&#13;
eenderde deel van het totale aantal zetels behoort toe te komen aan de factor arbeid.&#13;
Dit is niet mijn uitleg, maar het zou er een kunnen zijn waarmede het coöperatieve&#13;
bedrijfsleven geconfronteerd gaat worden. De vraag rijst of de ledendominantie wel een dergelijk ingrijpen in de mogelijkheid&#13;
om het commissariaat samen te stellen rechtvaardigt. Ik moge verwijzen naar&#13;
de ratio van de structuurwetgeving in haar algemeenheid. Het commissariaat wordt&#13;
niet geacht een vertegenwoordigend lichaam te zijn. Het commissariaat heeft eigen&#13;
bevoegdheden, en eigen taken uit te voeren in het belang van alle betrokkenen, dat&#13;
wil zeggen de onderneming, de aandeelhouders, kapitaalverschaffers, leden, werknemers&#13;
en derden die met de onderneming zaken doen.&#13;
Dat het tweederden criterium kan leiden tot situaties die op gespannen voet staan&#13;
met dit uitgangspunt heeft ook de minister zich gerealiseerd, zij het in een wat laat&#13;
stadium. Ik citeer uit de memorie van antwoord:&#13;
I. 'Met de leden van de CDA-fractie zie ik het als taak van commissarissen zich te&#13;
richten op het belang van de rechtspersoon en de daarmee verbonden onderneming.&#13;
Zij behoren geen deelbelangen te vertegenwoordigen.&#13;
II. De nauwe betrekking tussen de coöperatie en haar leden kan tot gevolg hebben&#13;
dat het in sommige gevallen moeilijk, zo niet ondoenlijk zou kunnen blijken om bekwame&#13;
commissarissen te vinden voor een coöperatie die nog in sterke mate de trek&#13;
ken toont van een besloten kring.&#13;
III. De groei van de onderneming kan sommige leden te snel zijn gegaan. Voor die&#13;
gevallen kan het goed zijn dat de wetgever een opening laat dat de statuten een bepaling&#13;
bevatten betreffende de benoeming van commissarissen uit eigen kring. Daarom&#13;
was er geen overwegende reden om af te wijken van dit onderdeel van het voorstel&#13;
van de Sociaal-Economische Raad.&#13;
IV. Dat neemt niet weg dat het vertrouwenselement dat aan de structuurregeling ten&#13;
grondslag ligt, een gewichtige reden is om géén meerderheid der commissarissen uit&#13;
de kring der leden aan te trekken. Artikel 63 h lid 2 is niet bedoeld als hoofdregel.'&#13;
Ik ben het met de minister van Justitie eens, althans met zijn overwegingen I en IV.&#13;
De overwegingen II en III zijn in dit kader onbegrijpelijk en in menig geval feitelijk&#13;
onjuist. Lunshof meent dat de minister zich in zijn memorie van antwoord ten onrechte&#13;
distantieert van zijn eigen wetsontwerp.14&#13;
De term 'ledendominantie' treffen we aan in het SER-rapport en in de memorie&#13;
van toelichting. Ik acht deze term weinig gelukkig, hoewel de overwegingen in het&#13;
SER-rapport rondom de bijzondere positie van het coöperatie-lid in vergelijking met&#13;
die van de aandeelhouder juist zijn. Overigens, verschillende van die overwegingen&#13;
zouden kunnen worden gebezigd indien men een werknemersdominantie wenst te&#13;
bepleiten.&#13;
Kennelijk domineren de leden over iets of iemand. Een dominantie van de algemene&#13;
vergadering over het bestuur in het geval er om zeer principiële beslissingen gevraagd&#13;
wordt - interne dominantie - spreekt mij gezien de wettelijke doelstelling&#13;
van de coöperatie nog wel aan. (De algemene vergadering van aandeelhouders van&#13;
de structuurvennootschap heeft, afgezien van het verstrekkende enquêterecht, nauwelijks&#13;
mogelijkheden tot ingrijpen). Dat de raad van commissarissen van een structuurcoöperatie een geringer gewicht is toebedeeld dan de raad van commissarissen&#13;
van een vennootschap, hetgeen ook is beargumenteerd met de ledendominantie, is&#13;
om diezelfde reden - de wettelijke doelstelling - en omdat het verschil in gewicht&#13;
slechts zeer relatief is, niet onaanvaardbaar. Een domineren van de leden in het commissariaat&#13;
over de factor arbeid, althans over de factor 'externe deskundigen', als&#13;
tevoren statutair vastgelegde regel, is evenwel niet wenselijk. De ratio van de structuurwetgeving&#13;
duldt een dergelijke dominantie niet. Het is bovendien te betwijfelen&#13;
of een statutaire tweederden criterium in het voordeel is van de leden; juist voor het&#13;
zo gesloten coöperatieve bedrijfsleven is externe deskundigheid niet te versmaden.&#13;
7. STRATEGISCHE BESTURING EN HET WETTELIJKE STRAMIEN&#13;
Grote landbouwcoöperaties krijgen de laatste tijd veel aandacht in de pers. Verschillende&#13;
coöperatieve ondernemingen hebben, na voltooiing van een veelal ingrijpend&#13;
concentratieproces van produktie-activiteiten, te kennen gegeven zich te bezinnen op&#13;
een heroriëntatie. Daar is soms alle aanleiding toe. De boer bepaalt niet meer wat&#13;
de consument eet, de consument bepaalt wat de coöperatie mag leveren. In vele gevallen&#13;
werd de functie van openbaar nutsbedrijf al lang ingeruild voor die van merkenfabrikant;&#13;
het scala van artikelen lijkt soms nauwelijks nog verband te houden&#13;
met de door de leden aangevoerde grondstof. De landbouwpolitiek, de Europese integratie,&#13;
de concentratie aan de vraagzijde, de noodzaak tot diepte-investeringen in&#13;
marketing en research en de daarbij behorende gewijzigde financieringsvormen, vragen&#13;
om een slagvaardige besturing van de coöperatieve onderneming. Twee stellingen&#13;
uit de dissertatie van Vrij (1981) zijn in het huidige tijdsgewricht zeer op hun&#13;
plaats.15&#13;
- De mate van aandacht voor strategische besturing in grote landbouwcoöperaties&#13;
zou, meer dan thans het geval is, afgestemd moeten worden op de ondernemingssituatie&#13;
en het te voeren beleid.&#13;
- Bij het doen van keuzen over de samenstelling en de omvang van het bestuur van&#13;
grote landbouwcoöperaties verdient het aanbeveling rekening te houden met de consequenties&#13;
voortvloeiend uit de rolopvatting van het bestuur en met het gewenste niveau&#13;
van perfectie van de strategische besturing.&#13;
In menige economische en juridische analyse wordt de coöperatie gekenschetst en&#13;
- althans die indruk ontstaat vaak - ook wel bewust geprofileerd als een bijzonde&#13;
re ondernemingssoort. Het eerder genoemde dualistische karakter - vereniging en&#13;
onderneming - is onmiskenbaar aanwezig. Dit neemt echter niet weg dat de coöperatie&#13;
als bijzondere onderneming, ook in de beleving van de leden, altijd nog primair&#13;
een onderneming is. Voor die onderneming is haar dualistisch karakter een intern&#13;
bestuurlijk probleem - is dat karakter niet eigenlijk een voordeel?&#13;
Het dualisme mag er niet debet aan zijn dat bestuurders onvoldoende afstand nemen&#13;
van de vereniging, waardoor de onderneming verstoken blijft van het door Vrij gereleveerde niveau van perfectie van de strategische besturing. Dient dit niveau niet&#13;
immer het hoogste niveau te zijn?&#13;
Het thans geldende wettelijke stramien rondom de bestuurlijke inrichting van de&#13;
coöperatie, de structuurwetgeving daaronder begrepen, biedt de mogelijkheid tot&#13;
het creëren van een zodanig bestuursmodel dat een optimale strategische besturing&#13;
realiseerbaar is. De algemene vergadering zal ervoor moeten waken dat in zo'n model&#13;
zij niet slechts die positie verwerft welke de algemene vergadering van aandeelhouders&#13;
van een structuurvennootschap heeft. Tegen analogische toepassing overigens&#13;
van het vennootschapsmodel bij de bestuurlijke inrichting van een coöperatie&#13;
pleit niets, zeker niet het dualistische karakter.&#13;
Ingevolge de nieuwe structuurwetgeving voor coöperaties zullen commissarissen&#13;
toezicht houden op het beleid en de besluiten van het bestuur.&#13;
De allereerste taak welke de nieuwe commissarissen van structuurcoöperaties zich&#13;
zouden kunnen stellen is het bezien van de positie van de bestuurders en van henzelf;&#13;
is die positie een zodanige dat — ondanks, of beter mede dankzij het dualistisch karakter&#13;
- een optimale strategische besturing van de onderneming mogelijk is?</content><legacyfootnotes>1. Wet van 16 juni 1988, Staatsblad 1988, 305, ontwerp 19 775.&#13;
2. H.E. Gewin, Organen van de coöperatieve vereniging, TVVS 1988, pag. 81.&#13;
3. W.J. Slagter, SER-advies omtrent de toepassing van de structuurregeling op coöperatieve verenigin&#13;
gen, TVVS 1985, pag. 160.&#13;
4. W.J. Slagter, Wetsvoorstel betreffende de structuur-coöperatie, TVVS 1987, pag. 15.&#13;
5. A.J.W.M, van Hengstum en C.E.M, van Steenderen, Het Nieuwe Verenigingsrecht, pag. 78.&#13;
6. Vervolgadvies raden van commissarissen SER-rapport 85/07, 19 april 1985.&#13;
7. H. de Groot, De structuurregeling voor grote coöperaties en onderlinge waarborgmaatschappijen, Bedrijfsjuridische&#13;
Berichten 12 juli 1988, nr. 14, pag. 151.&#13;
8. S.M. Bartman, Gewijzigd voorstel inzake structuurregeling bij coöperaties en onderlingen, Stichting&#13;
en Vereniging, 1988, pag. 10.&#13;
9. W.J. Slagter, t.a.p. noot 3, pag. 161.&#13;
10. Ophof stelt: 'de beste waarborg van commissarissen tegen aansprakelijkheid is het hebben van een&#13;
deugdelijk bestuur'. H.S.J. Ophof, Gedragsregels commissarissen; bundel Tot Vermaak Van Slagter,&#13;
pag. 195.&#13;
Bij de coöperatie is het bestuur, meestal, verkozen of benoemd door de algemene vergadering, en dus&#13;
niet benoemd door het commissariaat zoals de directie van een structuurvennootschap!&#13;
11. H.E. Gewin, t.a.p. pag. 79.&#13;
12. Vervolgadvies SER, t.a.p. pag. 9 e.v.&#13;
13. Nu bepaalde personen geen deel kunnen uitmaken van het commissariaat - de incompatibiliteiten&#13;
van art. 63/» lid 1 - hetgeen in overeenstemming is met het uitgangspunt dat geen deelbelangen mogen&#13;
worden behartigd, lijken ook kwaliteitszetels uit den boze te zijn. Om deze reden is ook kritiek mogelijk&#13;
op het 'instituut' werknemerscommissaris. Vgl. M.G. Rood, De werknemer als commissaris van een&#13;
structuurvennootschap, bundel Tot Vermaak van Slagter, pag. 22.&#13;
14. J.H. Lunshof, Wat is ledendominantie?, Zuivelzicht 1988, nr. 19, pag. 26.&#13;
15. J.M. Vrij, Topstructuur en strategische besturing van grote landbouwcoöperaties.&#13;
</legacyfootnotes><footnotes><footnote/></footnotes><auteurs>Mr. R.C.J. Galle</auteurs><published>1989-05-01 00:00:00</published><modified>1989-05-01 00:00:00</modified><editiondate>1989-05-01</editiondate><htmlpath>https://denhollander.info/artikel/6250</htmlpath></article>
</articles></edition>