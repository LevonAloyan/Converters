<edition><articles><article><jaar>1991</jaar><naam>Tijdschrift voor Agrarisch Recht</naam><uitgave>11</uitgave><aflevering>11</aflevering><searchword>TvAR 11/1991</searchword><id>6206</id><udhid>UDH:TvAR/6206</udhid><titel>Aanpassingsinrichting: een eerste ervaring</titel><searchwords><searchword>TvAR 11/1991</searchword><searchword>UDH:TvAR/6206</searchword></searchwords><attachments><attachment><name>1991_nr 11_Artikel_Veen.pdf</name><extention>pdf</extention><url>https://denhollander.info/download/6000/ci</url></attachment></attachments><inleiding>1. INLEIDING&#13;
Op 25 juni 1991' is het (aanpassings)plan van de aanpassingsinrichting 'Eschmarke'&#13;
vastgesteld en het besluit tot aanpassingsinrichting genomen. Dit na een voorbereidingsperiode&#13;
van ca. 4 jaar. Het project is gelegen in de gemeente Enschede en beoogt&#13;
de nadelige gevolgen van een tweetal te realiseren infrastructurele voorzieningen, te&#13;
weten de rijksweg A-35 en een gemeentelijke stadsrondweg, de Oostweg, op te heffen&#13;
dan wel te verminderen. Dit plan is het eerste vastgestelde aanpassingsplan in Nederland:&#13;
reden om in deze vorm te rapporteren over de eerste ervaringen die zijn opgedaan&#13;
met dit instrument, dat ons sinds de inwerkingtreding van de Landinrichtingswet in&#13;
1985 ter beschikking staat.&#13;
Om dit te kunnen doen zal in deze bijdrage eerst worden stilgestaan bij het instrument&#13;
aanpassingsinrichting als zodanig. Vervolgens bespreek ik kort de totstandkoming en de&#13;
inhoud van het aanpassingsplan 'Eschmarke', om daarna stil te staan bij enkele&#13;
onderwerpen die, als het gaat om het functioneren van het instrument aanpassingsinrichting,&#13;
in het bijzonder de aandacht verdienen. Die onderwerpen zijn:&#13;
- de grondverwerving t.b.v. de hoofd voorziening;&#13;
- de procedure van voorbereiding en van uitvoering van het aanpassingsplan;&#13;
- de relatie tussen aanpassingsinrichting en ruimtelijke ordening;&#13;
- de toewijzing van gronden voor doeleinden van openbaar nut.&#13;
Deze bijdrage wordt afgerond met een aantal concluderende slotopmerkingen.</inleiding><content>2. HET INSTRUMENT AANPASSINGSINRICHTING&#13;
Doel en karakter&#13;
De Landinrichtingswet noemt (in art. 13) de aanpassingsinrichting als één van de vier&#13;
vormen van landinrichting. Deze landinrichtingsvorm vindt, volgens art. 162, plaats in&#13;
een gebied, in samenhang met een op zichzelf staande infrastructurele voorziening van&#13;
nationaal of regionaal belang. Bij een dergelijke infrastructurele voorziening, die verder ook wel met 'hoofdvoorziening' zal worden aangeduid, kan worden gedacht aan&#13;
bijvoorbeeld verkeerswegen over land, vaarwegen, een leidingenstraat, een project&#13;
voor openluchtrecreatie of het stichten van een natuurmonument.3&#13;
Aanpassingsinrichting heeft ten opzichte van de hoofdvoorziening een volgend&#13;
karakter. De besluitvorming met betrekking tot de hoofdvoorziening vindt buiten&#13;
landinrichtingsverband plaats. Aanpassingsinrichting vindt alleen dan plaats, wanneer&#13;
de nadelige gevolgen van de hoofdvoorziening niet in voldoende mate in het kader van&#13;
de hoofdvoorziening zélf kunnen worden opgeheven.4 Het zgn. bevoegd orgaan is dan&#13;
ook de instantie die, op grond van art. 94, het verzoek om aanpassingsinrichting te&#13;
bevorderen bij de minister (van Landbouw, Natuurbeheer en Visserij) kan indienen. Het&#13;
bevoegd orgaan is hierbij (art. 1) het overheidsorgaan dat bevoegd is het besluit inzake&#13;
de verwezenlijking van de hoofdvoorziening te nemen.&#13;
Naast de algemene doelstelling voor landinrichting, het verbeteren van de inrichting&#13;
van landelijk gebied overeenkomstig de functies van dat gebied, zoals die in het kader&#13;
van de ruimtelijke ordening zijn aangegeven (art. 4), wordt in de wet voor aanpassingsinrichting&#13;
niet een specifieke doelstelling gegeven. Uit de onderliggende stukken5 zijn&#13;
echter de volgende specifieke doelstellingen af te leiden:&#13;
- het verminderen van de kosten van realisatie van de hoofdvoorziening;&#13;
- het verminderen van de kosten die gemaakt moeten worden om mogelijke nadelige&#13;
gevolgen van die hoofdvoorziening op te heffen;&#13;
- het zo goed mogelijk inrichten van het om de hoofdvoorziening gelegen gebied tegen&#13;
zo laag mogelijke kosten.&#13;
Bij de genoemde kostenvermindering kan worden gedacht aan de kosten van&#13;
schadeloosstellingen en kosten van werkzaamheden die, aanvullend op de hoofdvoorziening,&#13;
nodig zijn om nadelige gevolgen te compenseren. Enigzins strijdig&#13;
hiermee kan zijn dat het regelen van de schade verloopt via de realisatie van de&#13;
hoofdvoorziening zélf, een en ander o.a. op basis van de onteigeningswet.6 Hierop kom&#13;
ik nog uitvoeriger terug.&#13;
Uit het voorgaande blijkt in ieder geval dat aanpassingsinrichting zeker ook in het&#13;
belang van het bevoegd orgaan wordt toegepast. Dit orgaan bepaalt dan ook of een&#13;
verzoek tot toepassing van dit instrumentarium wordt ingediend.&#13;
Het autonome, op zichzelf staande karakter van de hoofdvoorziening verklaart ook&#13;
waarom binnen het gebied van de aanpassingsinrichting herverkaveling in één blok&#13;
plaatsvindt en waarom de hoofdvoorziening niet tot dat blok behoort (art. 16). Deze&#13;
constructie is o.a. gekozen om daarmee te voorkomen dat ten behoeve van realisatie van&#13;
de hoofdvoorziening op de inbrengwaarde van de rechthebbenden in het blok gekort zou&#13;
worden.7 Zoals nog zal blijken levert deze constructie de nodige problemen op. Voorbereiding en besluit&#13;
De voorbereiding van en het besluit tot aanpassingsinrichting worden beschreven in de&#13;
art. 94 t/m 118.&#13;
Nadat het verzoek door het bevoegd orgaan is ingediend onderzoekt de Centrale&#13;
Landinrichtingscommissie (CLC) dat verzoek. De CLC brengt haar zienswijze (art. 97)&#13;
uit aan het bevoegd orgaan en aan het college van gedeputeerde staten (GS). Een&#13;
positieve zienswijze gaat vergezeld van een voorstel tot aanpassingsinrichting, dat&#13;
onder meer bevat:&#13;
- een beschrijving van de hoofdvoorziening en de nadelige gevolgen daarvan;&#13;
- de begrenzing van het in te richten gebied en het daarbinnen gelegen te herverkavelen&#13;
blok;&#13;
- een aanduiding van de voor het opheffen van de nadelige gevolgen noodzakelijke&#13;
maatregelen en voorzieningen;&#13;
- een indicatie van de grondverwerving;&#13;
- een raming van de kosten en de voorgestane kostenverdeling.&#13;
Na dit voorstel stellen GS, in overeenstemming met de CLC en het bevoegd orgaan,&#13;
de landinrichtingscommissie (LC) in. In die commissie is o.a. ook het bevoegd orgaan&#13;
vertegenwoordigd.&#13;
Hierna treedt de procedure in werking die uiteindelijk resulteert in vaststelling van&#13;
een aanpassingsplan (door GS). Die procedure is terug te vinden in de art. 103 t/m 113&#13;
en is in grote lijnen vergelijkbaar met de in titel 7 beschreven vereenvoudigde procedure&#13;
van voorbereiding van een besluit tot herinrichting of ruilverkaveling, de in de&#13;
landinrichtingspraktijk meest gangbare procedure.&#13;
De kleine verschillen zijn vnl. terug te voeren op de betrokkenheid van het bevoegd&#13;
orgaan bij de totstandkoming van het voorontwerp, het ontwerp en het definitieve&#13;
aanpassingsplan.&#13;
Het aanpassingplan bevat samengevat het volgende (art. 102):&#13;
- de begrenzing van gebied en blok;&#13;
- de in het blok voorziene maatregelen en voorzieningen en de verwerving van gronden&#13;
daarvoor;&#13;
- de voornemens met betrekking tot regeling dan wel toewijzing van eigendom, beheer&#13;
en onderhoud van diverse planelementen;&#13;
- een kostenraming en -verdeling;&#13;
- kaartmateriaal waarop het voorgaande is aangegeven.&#13;
Het aanpassingsplan kan daarmee iets eenvoudiger van opzet zijn dan het&#13;
landinrichtingsplan bij herinrichting of ruilverkaveling. In een dergelijk landinrichtingsplan&#13;
dient nl. ook een beschrijving van de bestaande toestand en een schets&#13;
(aanduiding) van de ruimtelijke ontwikkeling opgenomen te zijn, alsmede een beschrijving&#13;
van de te verwachten gevolgen (de zgn. evaluatie) van de in het plan opgenomen&#13;
maatregelen en voorzieningen. Dat wordt bij aanpassingsinrichting niet gevraagd.&#13;
Wat betreft de kostenverdeling kan worden opgemerkt dat het bevoegd orgaan&#13;
verondersteld wordt een deel van de kosten te betalen8, nl.: - de kosten van aanpassingswerken en maatregelen die voortvloeien uit de eisen die door&#13;
de (hoofd)voorziening zelf worden gesteld;&#13;
- de kosten van het (geheel of gedeeltelijk) opheffen van nadige gevolgen van de&#13;
hoofdvoorziening;&#13;
- de kosten van herverkaveling, inclusief die van boerderijverplaatsing, voor zover&#13;
daardoor nadelige gevolgen van de hoofdvoorziening worden opgeheven;&#13;
- de kosten van te verlenen compensaties van blijvende of tijdelijke schade.&#13;
Gelijktijdig met het besluit tot vaststelling van het aanpassingsplan zal GS ook het&#13;
besluit tot aanpassingsinrichting kunnen nemen. Net als bij ruilverkaveling en herinrichting&#13;
kent aanpassingsinrichting de mogelijkheid van planwijziging, planuitwerking&#13;
en -uitbreiding (art. 84 en 85 voor ruilverkaveling en herinrichting, art. 114&#13;
en 115 voor aanpassingsinrichting).&#13;
Uitvoering&#13;
De hoofdstukken VI, VII en VIII van de Landinrichtingswet beschrijven de uitvoering&#13;
van zowel herinrichting, ruilverkaveling als aanpassingsinrichting. De regelgeving met&#13;
betrekking tot de uitvoering is voor deze drie vormen van landinrichting grotendeels&#13;
eensluidend. Daarom wordt hier volstaan met een paar opmerkingen die specifiek op&#13;
aanpassingsinrichting betrekking hebben.&#13;
Zo bepaalt art. 127 over de uitvoering van werken dat het bevoegd orgaan de werken&#13;
met betrekking tot de hoofdvoorziening uitvoert, en dat bevoegd orgaan en LC overleg&#13;
plegen over het gecoördineerd uitvoeren van de (alle) voorzieningen.&#13;
In art. 131 valt op dat de hoofdvoorziening deel uitmaakt van het begrenzingenplan.&#13;
Het begrenzingenplan wordt nl. voor het totale gebied van de aanpassingsinrichting, dus&#13;
ook voor de hoofdvoorziening opgesteld. Dit houdt in dat GS de hoofdvoorziening op&#13;
basis van dat begrenzingenplan zal toewijzen aan het bevoegde orgaan. Aangezien de&#13;
hoofdvoorziening geen deel is van het te herverkavelen blok, moet de ondergrond vóór&#13;
deze toewijzing door het bevoegd orgaan zijn verworven.&#13;
Wat betreft herverkaveling bepaalt art. 139 dat de aanspraak op het verkrijgen van&#13;
rechten op onroerende goederen wordt bepaald door de 'inbreng' in het blok. De&#13;
ondergrond van de hoofdvoorziening ligt buiten het blok en 'telt' dus niet 'mee'.&#13;
Artikel 143 bepaalt het maximum van de op de waarde van de in het blok ingebrachte&#13;
gronden toe te passen korting op 3% (bij herinrichting is dit eveneens 3%, bij&#13;
ruilverkaveling 5%). Deze korting kan worden toegepast om gronden beschikbaar te&#13;
krijgen voor:&#13;
- het tot stand brengen of verbeteren van openbare wegen en waterlopen;&#13;
- de aanleg van de met die wegen en waterlopen samenhangende voorzieningen;&#13;
- het verwezenlijken van maatregelen en voorzieningen met betrekking tot de natuur, het&#13;
landschap en de openluchtrecreatie.&#13;
Bij ruilverkaveling is ook toepassing mogelijk ten behoeve van 'andere doeleinden&#13;
van openbaar nut', de openluchtrecreatie wordt daarbij (in art. 142) niet apart genoemd.&#13;
Bij herinrichting is de kortingsmogelijkheid beperkt tot wegen, waterlopen en&#13;
daarmee samenhangende voorzieningen. Dit laatste omdat in de wet in het kader&#13;
van herinrichting voor de andere doelen de mogelijkheid van onteigening is opgenomen. Bij de toewijzing van gronden nodig voor maatregelen en voorzieningen met&#13;
betrekking tot natuur, landschap en openluchtrecreatie vindt, voor zover daarvoor op&#13;
grond van art. 143 een korting wordt toegepast, betaling plaats van een bedrag dat niet&#13;
minder bedraagt dan de werkelijke waarde van de grond (art. 147). Dat bedrag moet&#13;
worden overeengekomen tussen de LC en de nieuwe eigenaar, te weten het Rijk, een&#13;
ander openbaar lichaam of een rechtspersoon die de grond in eigendom krijgt toegewezen,&#13;
en door de CLC worden goedgekeurd. Voor het bepalen van de 'werkelijke&#13;
waarde' moet aansluiting worden gezocht bij het begrip werkelijke waarde, zoals&#13;
bedoeld in de Onteigeningswet.9&#13;
Ten slotte kan nog gewezen worden op de specifieke betekenis die het plan van&#13;
tijdelijk gebruik (art. 189) bij aanpassingsinrichting kan hebben. Het plan van tijdelijk&#13;
gebruik biedt de mogelijkheid om vroegtijdig tijdens de uitvoeringsfase een aangepaste&#13;
gebruikssituatie te scheppen, waardoor de door realisatie van de hoofdvoorziening&#13;
optredende schade (gedeeltelijk) snel kan worden verminderd. Dat is in het belang van&#13;
de aanpassingsinrichting en verdient zeker overweging als de periode tussen besluit tot&#13;
aanpassingsinrichting en kavelovergang10, in relatie met het daadwerkelijk optreden en&#13;
voortduren van schade, te lang gaat duren.&#13;
3. HET ONTWERP-AANPASSINGSPLAN 'ESCHMARKE' EN DE TOTSTANDKOMING DAARVAN&#13;
Verloop voorbereiding&#13;
Aan deze aanpassingsinrichting liggen twee verzoeken ten grondslag:&#13;
- één van de gemeente Enschede (februari 1986), en&#13;
- één van de minister van Verkeer en Waterstaat (november 1986).&#13;
Gemeente en ministerie zijn beide bevoegd orgaan; ook de hoofdvoorziening is&#13;
'tweedelig' en bestaat uit:&#13;
- een deel van een gemeentelijke stadsrandweg, genaamd Oostweg-zuid, dat de rijksweg&#13;
35 met de bestaande weg Enschede-Glanerbrug (-Munster) verbindt, en&#13;
- een zuid-oostelijk van de stad Enschede te realiseren deel van de rijksweg 35 (A 35),&#13;
de zgn. A 35 - eerste fase.&#13;
Het voorbereidingsproces heeft zich volgens het volgende schema voltrokken:&#13;
De CLC stelt de (positieve) zienswijze en een voorstel met betrekking&#13;
tot de aanpassingsinrichting vast.&#13;
GS installeert de landinrichtingscommissie.&#13;
Publicatie voorontwerp-aanpassingsplan, inspraak, opstellen&#13;
concept ontwerp-aanpassingsplan door LC.&#13;
Vaststelling ontwerp-aanpassingsplan door de CLC.&#13;
Terinzagelegging ontwerp-aanpassingsplan door GS,&#13;
bezwarenbehandeling.&#13;
Vaststelling van het aanpassingsplan door GS, besluit tot&#13;
aanpassingsinrichting. &#13;
Doel en reikwijdte&#13;
De aanpassingsinrichting richt zich, zo stelt het ontwerp-aanpassingsplan11, met name&#13;
op het opheffen dan wel verminderen van de nadelige gevolgen van de aanleg van de&#13;
A-35 en de Oostweg voor de inrichting van het gebied. Het gaat hierbij niet alleen om&#13;
de eerste fase van de A-35, waarvoor de aanpassingsinrichting is aangevraagd, maar ook&#13;
om inpassing van de zgn. derde fase van de A-35. Dit betreft de doortrekking van de A-&#13;
35 naar Duitsland. Dit gedeelte was destijds niet mede aanleiding voor het verzoek,&#13;
omdat planuitwerking en realisatie met betrekking tot dit weggedeelte aanvankelijk op&#13;
veel langere termijn was gedacht. De financiële mogelijkheden om het plan met&#13;
betrekking tot de A-35 derde fase uit te werken en te realiseren zijn echter nadien&#13;
zodanig verruimd, dat hiermee in het aanpassingsplan rekening kan worden gehouden.&#13;
Hierdoor hebben we te maken met het verschijnsel dat een deel van de weg (eerste fase)&#13;
buiten het te herverkavelen blok ligt en een gedeelte (derde fase) daarbinnen.&#13;
Het aanpassingsplan plaatst de mogelijke maatregelen en voorzieningen ter zake van&#13;
ontsluiting, waterbeheersing, landschaps- en natuurbouw en verkaveling in het kader&#13;
van het opheffen van nadelige gevolgen van de wegaanleg.&#13;
Herverkaveling kan volgens het aanpassingsplan daarnaast tevens gericht zijn op een&#13;
zo groot mogelijke verbetering van de verkaveling. Ook kunnen in dat verband&#13;
aanvullende maatregelen en voorzieningen met betrekking tot landschapsbouw worden&#13;
getroffen, ter begeleiding van de herverkaveling.&#13;
Relatie met de hoofdvoorziening(en)&#13;
De realisatie van de A-35 en de Oostweg is al in een gevorderd stadium. Van de A-35,&#13;
een enkelbaans autoweg, is de eerste fase eind 1990 gereedgekomen. De grond is dus&#13;
verworven en de weg gerealiseerd. Dit gedeelte heeft binnen het gebied van de&#13;
aanpassingsinrichting een lengte van 1,6 km en beslaat een oppervlakte van ca. 10 ha.&#13;
De derde fase is 2,5 km lang, beslaat een oppervlakte van ca. 14 ha en ligt binnen het&#13;
te herverkavelen blok. Dit gedeelte zal in het tijdvak 1994 -1995 worden gerealiseerd.&#13;
De grondverwerving loopt parallel met de uitvoering van de aanpassingsinrichting.&#13;
Wat betreft de Oostweg-zuid is de grondverwerving afgerond. Dit weggedeelte is&#13;
binnen het gebied 2 km lang en vergt 5,6 ha grond. Ook van dit weggedeelte zou de&#13;
uitvoering al een eind weegs zijn, ware het niet dat de planologische basis voor deze weg&#13;
nog ontbreekt. Daarop kom ik nog terug.&#13;
Geconcludeerd kan worden dat deze aanpassingsinrichting te zeer 'achterloopt' ten&#13;
opzichte van de realisatie van de hoofdvoorziening(en), in dit geval de wegaanleg. Dat&#13;
betekent dat de druk om het project snel voor te bereiden en uit te voeren extra hoog is. Hoofdzaken van het plan&#13;
Zoals al is aangegeven staat centraal het opheffen dan wel verminderen van de nadelige&#13;
gevolgen van de realisatie van genoemde weggedeelten. Op welke wijze is aan dat&#13;
uitgangspunt inhoud gegeven?&#13;
Op het gebied van de ontsluiting (wegen) voorziet het plan in het herstellen van een&#13;
bepaalde ontsluitingsmogelijkheid door het aanleggen van een nieuw stukje weg.&#13;
Daarnaast wordt een enkel weggedeelte verbeterd.&#13;
Wat betreft de waterbeheersing beperkt het plan zich vnl. tot herstel van verbindingen,&#13;
waar die verbindingen worden onderbroken door de hoofdvoorziening(en). Daarnaast&#13;
wordt in het kader van de zich ontwikkelende visie op waterbeheer een door het gebied&#13;
stromende beek, de Glanerbeek, getransformeerd tot houtwalbeek.&#13;
De te realiseren voorzieningen op het gebied van landschaps- en natuurbouw&#13;
springen het meest in het oog. Door de aanleg van de wegen door het gebied worden&#13;
bestaande ecologische verbindingen doorsneden en de samenhang verstoord. De&#13;
voorzieningen zijn erop gericht om 'de Eschmarke' als een totaal samenhangend&#13;
leefgebied te herstellen.&#13;
In dit verband wordt door de bevoegde organen een aantal zgn. zoogdierpassages&#13;
onder de A-35 en de Oostweg gerealiseerd. Eveneens wordt in dit kader o.a. 15.2 ha aan&#13;
landschaps- en natuurbouw gerealiseerd, waarvan ongeveer 11.6 ha in de vorm van&#13;
nieuwe landschapselementen en 3.6 ha in de vorm van zgn. basisbiotopen. Naast deze&#13;
in het plan expliciet onder 'landschaps- en natuurbouw' genoemde voorzieningen&#13;
spelen ook de met wegen en waterlopen samenhangende voorzieningen een belangrijke&#13;
rol in het kader van ecologische geleiding.&#13;
In samenhang met de herverkaveling wordt nog rekening gehouden met 1.7 ha aan&#13;
nieuwe beplantingen (op kavelgrenzen en in 'overhoeken').&#13;
Naast het opheffen van nadelige gevolgen besteedt het ontwerp-aanpassingsplan&#13;
aandacht aan het verwezenlijken van een deel van de doelstellingen van het natuurbeleidsplan.&#13;
'2 In dit kader wordt nog 6.3 ha aan natuurbouwvoorzieningen gerealiseerd,&#13;
waaronder een derde basisbiotoop (3.3 ha).&#13;
Met betrekking tot de verkaveling is het streven gericht op een optimale ligging van&#13;
de herverkavelde gronden. In dit verband biedt het plan de mogelijkheid drie bedrijven&#13;
te verplaatsen. Het natuurgebied het Aamsveen, dat grotendeels buiten het blok (en het&#13;
gebied) is gelegen is aangewezen als reservaatsgebied. Omdat nog niet alle binnen dat&#13;
reservaatsgebied gelegen gronden door de beherende instantie zijn verworven, zijn de&#13;
betreffende 'landbouwenclaves' van dat natuurgebied aan het blok toegevoegd, zodat&#13;
de gewenste eigendomssituatie zoveel mogelijk via de herverkaveling tot stand kan&#13;
worden gebracht.&#13;
De benodigde gronden voor de hiervoor genoemde voorzieningen komen beschikbaar&#13;
door aankoop door het Bureau Beheer Landbouwgronden (BBL) en door het&#13;
toepassen van een korting van ca. 2% op de inbrengwaarde. Van die korting is ruim de&#13;
helft (een oppervlakte van 11.7 ha betreffende) nodig voor de voorzieningen met&#13;
betrekking tot natuur en landschap, en iets minder dan de helft (10.8 ha) voor wegen, waterlopen en daarmee samenhangende voorzieningen. Van de door BBL aan te kopen,&#13;
en inmiddels ook vrijwel aangekochte, 79 ha grond is 27 ha bedoeld voor uitruil met in&#13;
het Aamsveen gelegen gronden.&#13;
De kosten van deze aanpassingsinrichting zullen ca. f5.3 miljoen gulden bedragen,&#13;
de kosten van de door de bevoegde organen zelf te realiseren voorzieningen daarbij niet&#13;
meegerekend. Het rijk (Ministerie van Landbouw, Natuurbeheer en Visserij) betaalt&#13;
daarvan bijna f 2.8 miljoen gulden, de bevoegde organen bijna f 0.8 miljoen, andere&#13;
belanghebbende instanties bijna f 0.5 miljoen, individuele eigenaren ruim f 0.75 miljoen&#13;
en de gezamenlijke eigenaren ruim f 0.5 miljoen gulden.&#13;
'Eschmarke' en het karakter van het instrument aanpassingsinrichting&#13;
Een paar afrondende opmerkingen over de indruk die het ontwerp-aanpassingsplan&#13;
maakt als dit wordt gelegd naast het door de wetgever beoogde karakter van het&#13;
instrument aanpassingsinrichting. Het gaat dan vooral om omvang en reikwijdte, en om&#13;
kosten en kostenverdeling.&#13;
In het (ontwerp) plan staat het opheffen van nadelige gevolgen centraal. De uitleg die&#13;
daaraan is gegeven is, m.n. waar het de sector natuur en landschap aangaat, wellicht&#13;
verrassend: voor het herstellen van een samenhangend leefmilieu wordt relatief een&#13;
behoorlijke oppervlakte grond gebruikt. Het is echter ook een uitleg die door de&#13;
bevoegde organen wordt ondersteund. De invulling sluit bovendien aan bij de wijze&#13;
waarop heden ten dage in de samenleving wordt aangekeken tegen nadelige gevolgen&#13;
van realisatie van grote infrastructurele voorzieningen en het opheffen daarvan.&#13;
Bij de totstandkoming van de Landinrichtingswet zal bij het opheffen van nadelige&#13;
gevolgen in het kader van aanpassingsinrichting niet in eerste instantie aan een&#13;
dergelijke invulling zijn gedacht. Zo is bij de parlementaire behandeling meermalen&#13;
naar voren gekomen13 dat de omvang van het gebied beperkt moet zijn en bepaald door&#13;
de (aanwijsbare) nadelige gevolgen. In het algemeen blijkt uit die behandeling een&#13;
sobere benadering van het instrument aanpassingsinrichting. In zijn eindscriptie15&#13;
bepleit Kok een zodanig sober karakter dat in het aanpassingsplan bijvoorbeeld niet in&#13;
functiewijzigingen wordt voorzien en toewijzing van natuur- en landschapselementen&#13;
(met toepassing van de korting ex art. 143, eerste lid, onder b) niet kan voorkomen.&#13;
Het is duidelijk dat deze benadering van het opheffen van nadelige gevolgen een te&#13;
beperkte is.&#13;
De omvang van het gebied wordt, zoals ook 'Eschmarke' laat zien, mede bepaald door&#13;
de, noodzakelijk geoordeelde, bredere uitleg.&#13;
Opvallend is dat via aanpassingsinrichting 'en passant' de realisatie van een stukje&#13;
NBP-beleid wordt meegenomen. Vermeld moet worden dat daarvoor apart financiële&#13;
middelen beschikbaar zullen komen. Men kan zich ook afvragen of het door uitruil&#13;
realiseren van reservaatsvorming thuis hoort in een aanpassingsinrichting, ook al houdt het CLC-voorstel15 deze mogelijkheid open. Er is uit praktische overwegingen voor&#13;
gekozen dat wel te doen. Voor het hele buitengebied van de gemeente Enschede&#13;
(inclusief het gebied van de aanpassingsinrichting) is een herinrichting aangevraagd.&#13;
Voor het zuidelijke gedeelte van de genoemde herinrichting is de voorbereiding&#13;
inmiddels gestart (Herinrichting Enschede-Zuid). Er is voor gekozen het gebied van de&#13;
aanpassingsinrichting buiten die herinrichting te laten. Daardoor werd het wenselijk&#13;
deze 'extra's' in het aanpassingsplan op te nemen. Daarnaast vertraagt het meenemen&#13;
van genoemde extra's de uitvoering niet en belemmert dit het realiseren van de overige&#13;
doelstellingen van het project evenmin.&#13;
Kosten en kostenverdeling&#13;
Zoals eerder is aangegeven en zoals ook in het CLC-voorstel is opgenomen dient een&#13;
deel van de kosten voor rekening van de bevoegde organen te komen. Het betreft met&#13;
name dat deel van de kosten dat direct in verband gebracht kan worden met het opheffen&#13;
of verminderen van nadelige gevolgen van de hoofdvoorziening. Daarnaast komen ook&#13;
de kosten van het vergoeden van tijdelijke en blijvende schade ten gevolge van realisatie&#13;
van de hoofdvoorziening ten laste van de bevoegde organen.&#13;
Wanneer nu de vraag wordt gesteld of, gelet op het voorgaande, voldoende door de&#13;
bevoegde organen wordt bijgedragen, is die vraag niet direct helder te beantwoorden.&#13;
Ten aanzien van ontsluiting en waterbeheersing is in het aanpassingsplan opgenomen&#13;
dat van de belangrijkste aanpassingswerken, voor zover er een rechtstreekse relatie is&#13;
met de hoofdvoorziening, de bevoegde organen de uitvoering én de kosten op zich&#13;
nemen. Dit gebeurt buiten de begroting van de aanpassingsinrichting om.&#13;
Van de kosten van de voorzieningen die in het kader van natuur- en landschapsbouw&#13;
in samenhang met de A-35 en de Oostweg worden gerealiseerd betalen de bevoegde&#13;
organen ca. 70%. Omdat het hier gaat om het opheffen van nadelige gevolgen kan&#13;
wellicht gesteld worden dat dat aandeel hoger zou moeten zijn. Daar staat tegenover dat&#13;
de nu te leveren bijdrage waarschijnlijk hoger uitkomt dan de kosten die anders, nl. in&#13;
het kader van realisatie van de hoofdvoorziening zónder aanpassingsinrichting, aan het&#13;
compenseren van schadelijke gevolgen voor natuur en landschap zouden zijn besteed.&#13;
Aan kosten van de maatregelen en voorzieningen die in het kader van de verkaveling&#13;
worden doorgevoerd dragen bevoegde organen, in dit geval Rijkswaterstaat, volgens de&#13;
begroting f 85 000,= bij. Dit is het - weinig indrukwekkende - bedrag dat Rijkswaterstaat&#13;
ten gevolge van de herverkaveling uitspaart, omdat door die herverkaveling enkele&#13;
ontsluitingsweggetjes niet behoeven te worden gemaakt. Men zou aan deze bijdrage&#13;
kunnen toevoegen dat deel van de schadeloosstelling dat uiteindelijk ten goede komt aan&#13;
de gezamenlijke eigenaren, omdat de aanpassingsinrichting nadelige gevolgen vermindert&#13;
en daardoor bepaalde schadecomponenten compenseert.&#13;
Ik denk dat een grotere bijdrage in de kosten van boerderij verplaatsing en kavelaanvaardingswerk&#13;
zeker op zijn plaats zou zijn, tenminste als er voor het bevoegd orgaan ook mogelijkheden zijn om in het kader van de toe te kennen schadeloosstellingen te&#13;
besparen. Daar kom ik nog op terug.&#13;
Geconstateerd moet worden dat in de begroting alleen ten aanzien van landschapsen&#13;
natuurbouw een splitsing is aangebracht in de kosten die worden gemaakt in het kader&#13;
van het opheffen van schadelijke gevolgen van de hoofdvoorziening enerzijds, en de&#13;
overige, daarboven uitgaande kosten anderzijds. Een dergelijke splitsing is niet zichtbaar&#13;
gemaakt met betrekking tot de onderdelen ontsluiting, waterbeheersing en verkaveling.&#13;
Toch is dit belangrijk, omdat dit onderscheid van grote betekenis is voor de bijdrage&#13;
van het bevoegd orgaan (hier zijn dat er twee) in de aanpassingsinrichting.&#13;
Ook merk ik op dat sommige aanpassingswerken niet in de begroting zijn opgenomen,&#13;
omdat deze door derden (i.c. de bevoegde organen) worden gerealiseerd. Dat is om&#13;
redenen van duidelijkheid en volledigheid niet juist.&#13;
Nu voldoende aandacht is besteed aan ontstaan en inhoud van het ontwerp-aanpassingsplan&#13;
'Eschmarke' ga ik verder in op enkele specifieke onderwerpen.&#13;
4. DE GRONDVERWERVING TEN BEHOEVE VAN DE HOOFDVOORZIENING(EN)&#13;
Schadeloosstelling en opheffen nadelige gevolgen&#13;
De grondverwerving ten behoeve van de hoofdvoorziening, hier de A-35 en de&#13;
Oostweg, verdient speciale aandacht. Enerzijds is nl. die grondverwerving een - los van&#13;
de aanpassingsinrichting uit te voeren - taak van het bevoegd orgaan. Anderzijds beoogt&#13;
de aanpassingsinrichting schade die het gevolg is van het onttrekken van die gronden&#13;
zoveel mogelijk te compenseren. Hierbij maakt de hoofdvoorziening geen deel uit van&#13;
het te herverkavelen blok, terwijl juist in dat blok de herverkaveling (een deel van) de&#13;
problemen moet oplossen.&#13;
Het bevoegd orgaan, hier gemeente resp. Rijkswaterstaat, regelt dus de schadeloosstelling&#13;
voor de grond en doet dat op onteigeningsbasis. Daarbij is een aantal schadecomponenten&#13;
aan de orde. Zo onderscheiden we vermogensschade en inkomensschade.&#13;
Tot vermogensschade wordt o.a. gerekend de grondwaarde en de waardevermindering&#13;
van het resterende gedeelte (van het totale bezit). Die waardevermindering kan bijvoorbeeld&#13;
ontstaan door doorsnijding en vormverslechtering. Inkomensschade bestaat o.a.&#13;
uit omrijschade en inkomstenderving ten gevolge van oppervlakteverkleining.&#13;
Door herverkaveling (en kavelinrichting) in het kader van aanpassingsinrichting&#13;
kunnen de genoemde waardevermindering van het resterende gedeelte en de&#13;
omrijschade (gedeeltelijk) worden opgeheven. Als daarnaast grond in het blok wordt&#13;
verworven voor compensatie van de onttrekking van gronden ten behoeve van de&#13;
hoofdvoorziening, dan kunnen ook grondwaarde en inkomstenderving deels worden&#13;
gecompenseerd. Dit laatste is in 'Eschmarke' niet aan de orde.&#13;
Het voorgaande betekent dat enerzijds in het kader van onteigening volledige&#13;
schadeloosstelling door het bevoegd orgaan plaatsvindt, terwijl anderzijds de&#13;
aanpassingsinrichting een deel van de schade opheft. Daarbij is het hoogst twijfelachtig of in de praktijk een relatie gelegd kan worden tussen de hoogte van de (volledige)&#13;
schadeloosstelling en de mate waarin de aanpassingsinrichting schade compenseert.&#13;
Het is verder zo dat de gezamenlijke eigenaren via de lijst van geldelijke regelingen&#13;
worden aangeslagen om een deel van de kosten van het project te betalen. De onderlinge&#13;
lastenverdeling is daarbij afhankelijk van de waardeverandering, lees: de mate van&#13;
verbetering, tussen inbreng- en toedelingssituatie. Aangezien de gezamenlijke eigenaren&#13;
echter een beperkt gedeelte van de voor deze waardevermeerdering relevante kosten&#13;
betalen (nl. ca. 35%) kan gesteld worden dat de werkelijke waardevermeerdering&#13;
(daartoe behoort ook de tegenwaarde van gecompenseerde schade) beduidend hoger zal&#13;
zijn dan de aanslag zoals die in de lijst van geldelijke regelingen te zien zal zijn.&#13;
Dit leidt tot een onbevredigende situatie: 'de overheid' verzorgt eerst schadeloosstelling,&#13;
lost dan in landinrichtingsverband een belangrijk deel van de problemen op en&#13;
heeft nauwelijks instrumenten om de daaraan verbonden kosten in voldoende mate te&#13;
verhalen.&#13;
Kostenbesparing?&#13;
Met aanpassingsinrichting wordt o.a. beoogd, zoals eerder is uiteengezet, te besparen&#13;
op de realisatie van de hoofdvoorziening. Tegenover mogelijke besparingen voor het&#13;
bevoegd orgaan staan natuurlijk de bijdrage in de aanpassingsinrichting en in ieder&#13;
geval ook de vergoeding van tijdelijke en blijvende schade. En het is daarbij de&#13;
bedoeling dat het wat betreft die vergoeding ook bij die tijdelijke en werkelijk blijvende&#13;
schade blijft! Daar is kennelijk bij de parlementaire behandeling ook vanuit gegaan.16&#13;
Dit betekent dat het, zo dat enigzins mogelijk is, voorkomen moet worden dat schade&#13;
wordt vergoed die mogelijkerwijs door de aanpassingsinrichting wordt opgeheven.&#13;
Uit het voorgaande blijkt echter dat er geen wettelijke grondslag aanwezig is om dat&#13;
deel van de schadeloosstelling dat betrekking heeft op mogelijk via aanpassingsinrichting&#13;
te compenseren nadelen voorlopig niet en, indien het project inderdaad het&#13;
beoogde effect heeft, ook definitief niet uit te betalen.&#13;
Wanneer het bij onteigening komt tot een gerechtelijke procedure, dan zal dat leiden&#13;
tot schadeloosstelling naar de toestand op het moment van de onteigening. Die&#13;
schadeloosstelling vindt in de regel in geld plaats. Daarbij is naast de vermogenspositie&#13;
vooral ook de inkomenspositie van betrokkene uitgangspunt. Dit betekent dat de&#13;
procedures van aanpassingsinrichting en grondverwerving ten behoeve van de&#13;
hoofdvoorziening zodanig op elkaar zouden moeten zijn afgestemd dat er op het&#13;
moment van die gerechtelijke procedure een vaststaand plan van toedeling is. De&#13;
inbezitneming van de ondergrond door het bevoegd orgaan vindt dan vrijwel gelijktijdig&#13;
met de kavelovergang plaats.&#13;
Aangezien een dergelijke afstemming in 'Eschmarke' niet mogelijk is, is men daar&#13;
aangewezen op regelingen die louter op vrijwillige basis tot stand kunnen komen. Regelingen op vrijwillige basis&#13;
De LC heeft in overleg met de bevoegde organen een regeling ontworpen, waardoor op&#13;
vrijwillige basis een mouw wordt gepast aan het hier geschetste probleem. Iedere&#13;
eigenaar die grond zal moeten afstaan ten behoeve van de hoofdvoorzieningen krijgt de&#13;
mogelijkheid een overeenkomst aan te gaan, waarin naast deze eigenaar twee partijen&#13;
optreden, nl. de LC en de Stichting Agrarisch Welzijn Enschede (Stawel). Die&#13;
overeenkomst komt op het volgende neer.&#13;
- Een deel van de schadeloosstelling, nl. dat deel dat betrekking heeft op componenten&#13;
die mogelijk door de aanpassingsinrichting kunnen worden opgeheven, wordt door&#13;
betrokkene gestort in een 'fonds reserveringen'. Dit deel is door taxatie vastgesteld.&#13;
- Dit tijdelijke fonds wordt beheerd door een onafhankelijke derde, 'Stawel', die jaarlijks&#13;
uit dat fonds vergoedt: a. de tijdelijke schade, die op jaarbasis eveneens van te voren is&#13;
vastgesteld en is opgenomen in de overeenkomst (deze betalingen vinden plaats op&#13;
aanwijzing van de LC), b. de rente op het gereserveerde deel van de schadeloosstelling.&#13;
- Indien de LC door tijdelijke gebruiksregelingen schade daadwerkelijk 'in natura'&#13;
compenseert, dan komt de jaarlijks uit te keren tijdelijke schade ten gunste van de LC&#13;
(gezamenlijke eigenaren en Rijk).&#13;
- De blijvende schade wordt, na het vaststaan van het plan van toedeling, uit het fonds&#13;
betaald.&#13;
- Betrokkene krijgt in het kader van de tweede schatting een 'speciale behandeling': bij&#13;
deze schatting zal voor wat betreft de oude situatie worden uitgegaan van de situatie&#13;
waarin het infrastructurele werk (de weg) nog niet gerealiseerd en de ondergrond nog&#13;
bij hem of haar in gebruik is. Dit is van belang in verband met de toe te kennen&#13;
waardevermeerdering ten gevolge van kavelconcentratie, vergroting van de huiskavel,&#13;
afstandsverkorting e.d., en beïnvloedt voor betrokkene de aanslag in de lijst van&#13;
geldelijke regelingen in gunstige zin.&#13;
In het kader van de (minnelijke) grondverwerving bevorderen de bevoegde organen&#13;
het aangaan van deze overeenkomst. Voor degene die deze overeenkomst niet afsluit&#13;
geldt bij de tweede schatting gewoon de inbreng in het blok als uitgangspositie: een&#13;
situatie dus inclusief doorsnijding. De hoofdvoorziening behoort immers niet tot het&#13;
blok.&#13;
De hier geschetste werkwijze impliceert dat het bevoegd orgaan de grondverwerving&#13;
met betrokkenen volledig en 'in één keer' afhandelt.&#13;
De in 'Eschmarke' gehanteerde constructie draagt de intentie, ook de intentie van de&#13;
wetgever, in zich dat vergoeding van schade die zich (uiteindelijk) niet daadwerkelijk&#13;
voordoet niet plaatsvindt. In hoeverre die bedoeling ook realiteit wordt is afhankelijk&#13;
van de vrijwillige medewerking van betrokkenen: hiermee blijft de constructie zwak.&#13;
Afstemming van procedures&#13;
Die constructie wordt sterker of zelfs overbodig als de eerdergenoemde afstemming van&#13;
procedures plaatsvindt. Maar dan is ook in een veel eerder stadium afstemming of&#13;
synchronisatie van procedures gewenst: - het bevoegd orgaan dient het verzoek in, uiterlijk direct nadat het tracé is komen vast&#13;
te staan, zo mogelijk nog eerder, want dan kan het moment van tracévaststelling wellicht&#13;
samenvallen met de publikatie van een (positieve) zienswijze met bijbehorend CLCvoorstel;&#13;
- de planvoorbereiding voor de aanpassingsinrichting, de planvoorbereiding voor de&#13;
hoofdvoorziening, alsmede de planologische inpassing van die hoofdvoorziening lopen&#13;
gelijk op en monden uit in een vastgesteld aanpassingsplan, een vastgesteld bestem&#13;
mingsplan en beschikbaarstelling van middelen voor de hoofdvoorziening;&#13;
- planuitwerking en -realisatie van de hoofdvoorziening en de uitvoering van de&#13;
aanpassingsinrichting lopen parallel.&#13;
Integratie van grondverwerving (hoofdvoorziening) en herverkaveling&#13;
Nog béter kan de eerder aangegeven intentie tot z'n recht komen als sprake is van&#13;
onderlinge afstemming of integratie van de grondverwerving ten behoeve van de&#13;
hoofdvoorziening, de grondverwerving ten behoeve van de aanpassingsinrichting&#13;
(inclusief eventuele verwerving van gronden ter compensatie van de gronden benodigd&#13;
voor de hoofdvoorziening) en het herverkavelingsproces. Een dergelijke integratie kan,&#13;
indien de Landinrichtingswet in deze zin wordt aangepast, als volgt gestalte krijgen.&#13;
De hoofdvoorziening behoort - anders dan de wet thans voorschrijft (art. 16) - wél tot&#13;
het te herverkavelen blok. De LC stelt de benodigde ondergrond aan het bevoegd orgaan&#13;
beschikbaar, waarbij voor de verwerving gebruik kan worden gemaakt van verschillende&#13;
instrumenten:&#13;
a. Het onteigeningsinstrument. Deze onteigening vindt plaats in het kader van de&#13;
aanpassingsinrichting, zoals dat ook bij herinrichting mogelijk is. Voordeel is dat de LC&#13;
in het kader van de verwervingsprocedure, door het Bureau Beheer Landbouwgronden&#13;
(BBL) aangekochte compensatiegronden kan aanbieden. Het nadeel dat op het moment&#13;
van een gerechtelijke uitspraak inzake schadeloosstelling eigenlijk een vastgesteld plan&#13;
van toedeling beschikbaar moet zijn blijft. Is het in deze situatie noodzakelijk dat de&#13;
hoofdvoorziening in het blok ligt? Het antwoord op die vraag is ja, want daardoor is op&#13;
een betere wijze een relatie te leggen tussen compensatie van schade in verband met de&#13;
hoofdvoorziening enerzijds en de tweede schatting anderzijds.&#13;
Aan toepassing van het onteigeningsinstrument voor de verwerving van de ondergrond&#13;
van de hoofdvoorziening moet m.n. worden gedacht indien de hoofdvoorziening&#13;
een oppervlakte-object is, dat omvangrijk is in relatie met de grootte van het te&#13;
herverkavelen blok.&#13;
b. Het toepassen van een korting op de ingebrachte waarde, een korting voor 'andere&#13;
doelen van openbaar nut'. Indien het blok, in relatie met de hoofdvoorziening, van&#13;
voldoende omvang is, leert de praktijk dat dit een goed werkbaar instrument is. Het&#13;
bevoegd orgaan krijgt de beschikking over de benodigde grond en betaalt daarvoor de&#13;
werkelijke waarde. De vergoedingen van schade die blijkt te kunnen worden opgeheven&#13;
vloeit terug naar 'de gemeenschap'.&#13;
Het kortingsinstrument is toepasbaar indien de hoofdvoorziening bijvoorbeeld een&#13;
lijnvormig object is van beperkte omvang. Ik meen dat het wenselijk is dat de wet beide (onder a. en b. aangegeven) mogelijkheden&#13;
gaat bieden.&#13;
Men kan zich nog afvragen of, indien de hoofdvoorziening deel uitmaakt van het te&#13;
herverkavelen blok, de ondergrond van de hoofdvoorziening niet via het plan van&#13;
toedeling in handen van het bevoegde orgaan kan komen. Het plan van toedeling is&#13;
echter niet het geëigende instrument daarvoor. Het beschikbaar stellen van gronden aan&#13;
het bevoegd orgaan kan niet worden verzekerd in het kader van de afweging van&#13;
belangen die plaatsvindt bij het opmaken van het plan van toedeling en bijvoorbeeld bij&#13;
de bezwarenbehandeling. Plaats en vorm van de hoofdvoorziening staan wél al vast,&#13;
besluitvorming daarover heeft elders en eerder plaatsgevonden. De desbetreffende&#13;
gronden dienen dan ook te worden toegewezen in plaats van toegedeeld.&#13;
Afstemming procedures en aanpassing instrumentarium&#13;
Geconcludeerd kan worden dat enerzijds van afstemming van procedures en anderzijds&#13;
van een aangepast instrumentarium (als zojuist aangegeven) het meest optimale&#13;
resultaat te verwachten is.&#13;
Bij de totstandkoming van de Landinrichtingswet heeft de wetgever de mogelijkheid&#13;
van het compenseren van optredende schade via het herverkavelingsproces nadrukkelijk&#13;
voor ogen gehad. Zo schrijft de toenmalige staatssecretaris van Landbouw en&#13;
Visserij bijvoorbeeld aan de Tweede Kamer17, dat rechthebbenden en pachters bij&#13;
aanpassingsinrichting moeten aanvaarden dat voor hen nadelige gevolgen niet slechts&#13;
door middel van schadevergoeding, maar ook geheel of gedeeltelijk door de aanpassingsinrichting&#13;
worden opgeheven. De nadrukkelijke relatie met de herverkavelingsprocedure&#13;
blijkt ook wanneer gesteld wordt18 dat blijvende schade zal worden vergoed&#13;
via de lijst der geldelijke regelingen(l).&#13;
Reeds eerder is aangegeven dat, gelet op enerzijds het volgend karakter van de&#13;
aanpassingsinrichting en anderzijds de wens tijdelijke schade zo kort mogelijk te laten&#13;
duren, de voorbereidings- en uitvoeringsduur sterk medebepalend is voor het succes van&#13;
het instrument aanpassingsinrichting. Die duur wordt sterk bepaald door de wijze van&#13;
voorbereiden en uitvoeren: de gevolgde procedure.&#13;
5. DE PROCEDURE VAN VOORBEREIDING EN UITVOERING VAN HET AANPASSINGSPLAN&#13;
Gezocht is naar mogelijkheden om de voorbereiding en de uitvoering snel te doorlopen.&#13;
Hierbij is gekeken naar mogelijkheden om de planvoorbereiding zelf overzichtelijk te&#13;
houden. Daarnaastisenwordtnagestreefd-endaargaikverderopin-omactiviteiteninhet&#13;
kader van plan voorbereiding en planuitvoering zoveel mogelijk parallel te laten&#13;
verlopen. In 'Eschmarke' werkt een aantal omstandigheden in het voordeel van een&#13;
snelle gang van zaken: - een niet te groot gebied, waar redelijk snel een overzichtelijk plan te maken is;&#13;
- het feit dat het plan ten aanzien van ontsluiting en waterbeheersing betrekkelijk&#13;
eenvoudig kan blijven: dit bekort de voorbereidingsduur, maar zeker ook de duur van&#13;
de uitvoering;&#13;
- goede grondverwervingsmogelijkheden;&#13;
- een besluitvaardige landinrichtingscommissie.&#13;
Om het tijdstip van de kavelovergang zo snel mogelijk te bereiken is besloten om een&#13;
aantal onderdelen van de uitvoering, m.n. de herverkaveling betreffend, parallel aan de&#13;
planvoorbereiding vergaand voor te bereiden. Het gaat hierbij vooral om de inventarisatie&#13;
van rechten, de schatting en de toedeling.&#13;
Bij de ontwikkeling van het aanpassingsplan is de bij landinrichtingsprojecten&#13;
gebruikelijke schetsontwerpfase overgeslagen, waardoor na ruim twee jaar na de&#13;
installatie van de LC het voorontwerp kon worden gepubliceerd en in de inspraak&#13;
gebracht. De totale plan voorbereiding heeft tot en met de vaststelling door GS, juni&#13;
1991, ca. 4 jaar geduurd.&#13;
Activiteiten herverkavelingsprocedure parallel aan planvoorbereiding&#13;
Met betrekking tot de planuitvoering zijn in deze achterliggende voorbereidingsperiode&#13;
de volgende activiteiten verricht:&#13;
- het opmaken van een voorlopig stelsel van classificatie van de gronden, ten behoeve&#13;
van de eerste schatting, alsmede het (voorlopig) benoemen van schatters;&#13;
- de (voorlopige) eerste schatting;&#13;
- het opmaken van een voorlopige lij st van rechthebbenden en een voorlopig register van&#13;
schattingsuitkomsten;&#13;
- een officieuse terinzagelegging van genoemde lijst en register;&#13;
- een daarop volgende voorlopige bezwarenbehandeling;&#13;
- een voorlopige registratie van pachtcontracten;&#13;
- het opmaken van voorlopige richtlijnen voor het plan van toedeling;&#13;
- het houden van een officieuse wenszitting;&#13;
- het ontwikkelen van een voorlopig plan van toedeling op schetsniveau.&#13;
De woorden 'voorlopig' en 'officieus' worden in het voorgaande veelvuldig gebezigd&#13;
om daarmee aan te geven dat het allemaal niet-officiële handelingen betreft, die op&#13;
grond van de Landinrichtingswet pas tijdens de uitvoering écht aan de orde zijn.&#13;
Niettemin is het resultaat van deze werkwijze dat er op het moment van planvaststelling&#13;
een plan van toedeling op schetsniveau ligt, naast een lijst van rechthebbenden en een&#13;
register van schattingsuitkomsten.&#13;
Uitvoering&#13;
De uitvoering - zo is in het werkplan van de LC voorzien - zal kunnen starten met de&#13;
vaststelling van het stelsel van classificatie en van de richtlijnen voor het plan van&#13;
toedeling. Vervolgens kan de officiële terinzagelegging van de lijst van rechthebbenden en de schattingsuitkomsten plaatshebben, gevolgd door de bezwarenbehandeling. Met&#13;
deze terinzagelegging kan de wenszitting worden gecombineerd. Direct daarna kan het&#13;
plan van toedeling in meer definitieve vorm worden afgewerkt. Dat plan kan dan ca. een&#13;
jaar na het besluit tot aanpassingsinrichting ter inzage worden gelegd. De kavelovergang&#13;
zal hierdoor krap twee jaar na het besluit tot aanpassingsinrichting kunnen&#13;
plaatsvinden. Desgewenst kan het plan van tijdelijk gebruik worden gebruikt om de&#13;
ernstigste schadegevallen nog eerder 'aan te pakken'.&#13;
Afstemming planvoorbereiding en herverkaveling&#13;
De geschetste aanpak leidt dus tot een snelle kavelovergang, hetgeen in het kader van&#13;
deze aanpassingsinrichting gewenst is. Daarnaast is het ook, zoals eerder aan de orde&#13;
kwam, gewenst om ten behoeve van de grondverwerving voor de hoofdvoorziening&#13;
vroegtijdig over een concept-plan van toedeling te kunnen beschikken.&#13;
De werkwijze stelt hoge eisen aan de onderlinge afstemming van planvoorbereiding&#13;
en herverkaveling. Deze eisen komen vooral neer op het tijdig bekend zijn van de&#13;
randvoorwaarden voor het ruilproces. Hierover een aantal opmerkingen.&#13;
- De blokgrens19 moet vanzelfsprekend vroegtijdig vaststaan.&#13;
- Het voorontwerp-aanpassingsplan geeft al een behoorlijk beeld van de voor het&#13;
toedelingsproces relevante randvoorwaarden. Het toedelingsproces kan zinvol in gang&#13;
worden gezet als na het concept-ontwerp-aanpassingsplan geen essentiële wijzigingen&#13;
meer te verwachten zijn. Vóór dat moment heeft vanzelfsprekend wel toedelingsonderzoek&#13;
plaatsgehad.&#13;
- De activiteiten van de LC met betrekking tot boerderijverplaatsing moeten zodanig&#13;
vroeg worden gestart, dat de afspraken met potentiële verplaatsers in feite gemaakt zijn&#13;
op het moment dat de CLC het ontwerp-aanpassingsplan vaststelt. Dit betekent dat er&#13;
op dat moment een voorlopige overeenkomst moet kunnen worden afgesloten, waarin&#13;
vanzelfsprekend een voorbehoud is opgenomen met betrekking tot het besluit tot&#13;
aanpassingsinrichting. Het voorgaande betekent ook dat onderzoek naar mogelijkheden&#13;
en ook belangstellingsregistratie parallel aan de ontwikkeling van het voorontwerp&#13;
plaatsvindt, zodat gesprekken over verplaatsing in de inspraakperiode kunnen worden&#13;
gehouden.&#13;
- Het Bureau Beheer Landbouwgronden moet de benodigde gronden tijdig hebben&#13;
verworven, in feite dus op het moment dat de CLC het ontwerp-plan vaststelt. Dat&#13;
betekent dat de aankoopmogelijkheden voor het BBL in een aanpassingsinrichting&#13;
tijdens de voorbereidingsfase ruimer moeten zijn dan normaliter bij landinrichtings&#13;
projecten in voorbereiding het geval is.&#13;
- Er moet voortdurend wederzijdse afstemming zijn tussen de ontwikkeling van het&#13;
aanpassingsplan en de ontwikkeling van toedelingsinzichten.&#13;
In 'Eschmarke' is aan bovenstaande eisen in ruime mate voldaan. Ook tijdens de&#13;
uitvoeringsfase zal sprake zijn van extra afstemmingsproblematiek. De uitvoering van werken zal immers moeten worden afgestemd op de al grotendeels ontworpen kavelgrenzen:&#13;
een werkwijze die in de meeste landinrichtingsprojecten niet gebruikelijk is.&#13;
Verbetering van het instrumentarium&#13;
De ervaring in 'Eschmarke' laat zien dat op de aangegeven manier tijdwinst is te&#13;
bereiken. Gegeven de wettelijke beperkingen om de geschetste (nog 'officieuse')&#13;
activiteiten tijdens de voorbereidingsfase ook tot een formele afronding te brengen,&#13;
moet de LC met een aantal van die activiteiten in feite 'op herhaling'. Dit werkt&#13;
belemmerend.&#13;
Het is daarom aan te bevelen de mogelijkheid te bestuderen om de Landinrichtingswet&#13;
op dit punt aan te passen in die zin dat, na verkregen toestemming van de CLC, een&#13;
aantal onderdelen van de herverkavelingsprocedure vóór het besluit tot aanpassingsinrichting&#13;
kan worden afgewerkt. Het gaat daarbij om:&#13;
- de vaststelling van het stelsel van classificatie;&#13;
- de terinzagelegging van de lijst van rechthebbenden en de schattingsuitkomsten en de&#13;
daarop volgende bezwarenbehandeling;&#13;
- en vaststelling van de lijst van rechthebbenden en de schattingsuitkomsten;&#13;
- de vaststelling van de richtlijnen voor het plan van toedeling;&#13;
- de wenszitting.&#13;
Ik realiseer me hierbij dat bijvoorbeeld de lijst van rechthebbenden, gegeven het feit&#13;
dat deze lijst uiteindelijk bepaalt wie als rechthebbende wordt erkend (art. 170), eerst&#13;
definitief kan vaststaan wanneer ook de begrenzing van het te herverkavelen blok, en&#13;
dus ook het aanpassingsplan, formeel is vastgesteld. Men zou daarom kunnen denken&#13;
aan een vaststelling onder voorbehoud. Een soortgelijk voorbehoud is denkbaar bij de&#13;
vaststelling van de richtlijnen voor het plan van toedeling, in relatie met de vaststelling&#13;
van het aanpassingsplan.&#13;
Het vóór de planvaststelling afronden van een aantal activiteiten kan overigens ook&#13;
voor andersoortige projecten aantrekkelijk zijn. In dat verband kan in een aantal&#13;
specifieke gevallen (denkend aan eerder genoemde afstemmingseisen) worden gedacht&#13;
aan herinrichting en aan ruilverkaveling met een administratief karakter.&#13;
6. DE RELATIE TUSSEN AANPASSINGSINRICHTING EN RUIMTELIJKE ORDENING&#13;
De Landinrichtingswet geeft op diverse plaatsen aan hoe de afstemming tussen&#13;
landinrichting en ruimtelijke ordening in het algemeen moet plaatsvinden. De rol van&#13;
Provinciale en Gedeputeerde Staten is in dit verband significant: denk aan de voordracht&#13;
voor het voorbereidingsschema, de planvaststelling, het besluit tot herinrichting/&#13;
aanpassingsinrichting etc. Ook het overleg van de LC met bijvoorbeeld de gemeenten&#13;
over het voorontwerp heeft in dit verband betekenis. Het is de bedoeling van deze&#13;
procedurestappen om in voldoende mate afstemming tussen ruimtelijke ordening en&#13;
landinrichting te waarborgen. Relatie landinrichtingsplannen - ruimtelijke ordening&#13;
De Landinrichtingswet schrijft voor dat bij ruilverkaveling en herinrichting het&#13;
landinrichtingsprogramma en -plan naast de bestaande situatie ook ingaat op de&#13;
ruimtelijke ontwikkeling (zoals die via de planologie wordt aangegeven). De wet stelt&#13;
die eis niet ten aanzien van de inhoud van het aanpassingsplan, zoals we eerder hebben&#13;
kunnen zien. Er wordt kennelijk vanuit gegaan dat bij aanpassingsinrichting het gebied&#13;
in de bestaande situatie, en ook na realisatie van de hoofdvoorziening, de (door de&#13;
ruimtelijke ordening gegeven) functies reeds vervult, ook zonder dat een aanpassingsinrichting&#13;
wordt uitgevoerd. Dat is niet terecht, zoals ook uit het plan 'Eschmarke' blijkt:&#13;
juist de hoofdvoorzieningen maken het noodzakelijk het gebied opnieuw in te richten&#13;
in het kader van bestaande en toekomstige functies.&#13;
In het ontwerp-aanpassingsplan 'Eschmarke' is de relatie met de ruimtelijke ordening&#13;
dan ook wel degelijk gelegd: het streekplan is uitgangspunt en er is rekening gehouden&#13;
met het vigerende bestemmingsplan buitengebied van de gemeente Enschede. Verder&#13;
is met de gemeente overleg gevoerd waaruit voortvloeit dat:&#13;
- de gemeente haar bestemmingsplan zal afstemmen op het aanpassingsplan, nadat GS&#13;
dat aanpassingsplan heeft vastgesteld,&#13;
- in januari 1990 vooruitlopend daarop een voorbereidingsbesluit voor het gebied&#13;
'Eschmarke' is vastgesteld.&#13;
Kortom: de wederzijdse afstemming tussen ruimtelijke ordening en (aanpassings)-&#13;
inrichting vindt op dezelfde wijze plaats als bij herinrichting en ruilverkaveling.&#13;
Bij aanpassingsinrichting gaat het echter niet alleen om de planologische onderbouwing&#13;
van de maatregelen en voorzieningen in landinrichtingsverband, maar ook om&#13;
de relatie tussen de planologische basis voor de hoofdvoorziening en het aanpassingsplan.&#13;
Met name dit laatste trekt bij 'Eschmarke' de aandacht.&#13;
Ruimtelijke ordening - hoofdvoorziening - aanpassingsplan&#13;
De A-35 maakt deel uit van het vigerende bestemmingsplan, de Oostweg niet. Voor de&#13;
Oostweg is in september 1986 door GS een partiële bestemmingsplanherziening&#13;
goedgekeurd. Daarbij verklaarde GS de bij haar ingediende bezwaren ongegrond.&#13;
Vervolgens is door een aantal belanghebbenden beroep ingesteld bij de Kroon, hetgeen&#13;
op 12 juni 1990 tot een Kroonbesluit heeft geleid. Hierin worden de gedeelten van de&#13;
beroepen die betrekking hebben op de verkeerstechnische noodzaak en, in relatie&#13;
daarmee, op de nadelige gevolgen voor met name natuur en landschap, gegrond&#13;
verklaard. De overige ingediende bezwaren worden niet besproken. De Kroon vernietigt&#13;
de goedkeuring door GS en onthoudt de goedkeuring aan de bestemmingsplanherziening.&#13;
Daardoor ontbreekt de planologische basis voorde Oostweg, terwijl de grond al is verworven,&#13;
een Koninklijk Besluit als afronding van het administratieve deel van de onteigeningsprocedure&#13;
allang aanwezig is en op het moment waarop de start van de daadwerkelijke&#13;
uitvoering van zowel de wegaanleg als van de aanpassingsinrichting zeer nabij is.&#13;
De gang van zaken rondom de bestemmingsplanherziening heeft nogal wat merkwaardige kanten. Zo is het o.a. merkwaardig dat de Raad van State nauwelijks aandacht&#13;
heeft besteed aan de aanpassingsinrichting, juist waar het ging om de nadelige gevolgen&#13;
van de wegaanleg.&#13;
De gemeente Enschede heeft inmiddels opnieuw een bestemmingsplanherziening in&#13;
procedure gebracht, waarbij vooral aandacht wordt besteed aan de in het Kroonbesluit&#13;
gesignaleerde tekortkomingen.&#13;
De vraag rijst vervolgens hoe - op het moment dat het ontwerp-aanpassingsplan door&#13;
de CLC is vastgesteld en aan GS is aangeboden - de procedure die leidt tot vaststelling&#13;
van het aanpassingsplan nu moet worden afgestemd op de procedure die de&#13;
bestemmingsplanherziening doorloopt. Deze vraag heeft de betrokkenen bij de&#13;
aanpassingsinrichting zeer beziggehouden.&#13;
Relatie bestemmingsplanherziening - vaststelling aanpassingsplan&#13;
De bestemmingsplanherziening doorloopt een procedure die onder meer de volgende&#13;
stappen kent:&#13;
- terinzagelegging voorontwerp, inspraakgelegenheid;&#13;
- advies provinciale planologische commissie (PPC) naar aanleiding van het vooront&#13;
werp bestemmingsplanherziening en de inspraakreacties;&#13;
- terinzagelegging ontwerp-bestemmingsplan(herziening), mogelijkheid bezwaren in&#13;
te dienen;&#13;
- behandeling bezwaren, vaststelling door gemeenteraad;&#13;
- (mogelijkheid) bezwarenprocedure GS;&#13;
- (mogelijkheid) Kroonberoepen.&#13;
Onder verantwoordelijkheid van GS doorloopt het ontwerp-aanpassingsplan een&#13;
procedure die leidt tot het vaststellen van het aanpassingsplan.&#13;
Naar mijn opvatting zal GS het besluit tot vaststelling van het aanpassingsplan en het&#13;
besluit tot aanpassingsinrichting echter pas kunnen nemen als zij ook in het kader van&#13;
de ruimtelijke ordening een beslissing heeft genomen die daarmee 'op gelijke hoogte&#13;
staat'. Dit betekent m.i. dat het plan pas kan worden vastgesteld en het besluit genomen,&#13;
nadat bijvoorbeeld, eveneens door GS, de beslissingen zijn genomen met betrekking tot&#13;
de bij haar ingediende bezwaren tegen de bestemmingsplanherziening. Ook is denkbaar&#13;
dat GS het aanpassingsplan vaststelt, nadat door haar positief is beslist op een door de&#13;
gemeente ingediende aanvraag voor een verklaring van geen bezwaar.20 In dat laatste&#13;
geval zal, praktisch gezien, het moment moeten worden afgewacht waarop de bezwaren&#13;
tegen de herziening bij de gemeente zijn ingediend. De inhoud van die bezwaren kan van&#13;
belang zijn voor het al dan niet verstrekken van zo'n verklaring. Op zich kan de&#13;
verklaring van geen bezwaar ook vóór het moment van de terinzagelegging van het&#13;
bestemmingsplan worden aangevraagd, nl. op basis van een voorbereidingsbesluit. In&#13;
de gegeven situatie lijkt mij echter de relatie met het moment van de terinzagelegging&#13;
meer voor de hand te liggen. In het licht van het voorgaande is het niet nuttig om het ontwerp-aanpassingsplan eerder&#13;
ter inzage te leggen dan het moment waarop de gemeente het voorontwerp van de&#13;
bestemmingsplanherziening in het kader van inspraak publiceert.&#13;
Men kan zich afvragen of het noodzakelijk is in deze situatie de koppelingen zo&#13;
stringent aan te brengen als ik heb voorgesteld. Tegengeworpen kan worden dat&#13;
landinrichtingsplannen bij herinrichting en ruilverkaveling toch óók worden vastgesteld,&#13;
zonder dat wederzijdse afstemming met de ruimtelijke ordening volledig heeft&#13;
plaatsgevonden. De intentie tot afstemming wordt, net als bij deze aanpassingsinrichting,&#13;
wel steeds in de landinrichtingsplannen vermeld.&#13;
Ook zou men kunnen stellen dat het aanpassingsplan toch altijd nog gewijzigd kan&#13;
worden als de verwikkelingen rondom de bestemmingsplanherziening dat noodzakelijk&#13;
maken.&#13;
Toch handhaaf ik mijn standpunt,&#13;
- ten eerste, omdat het hier niet gaat om maatregelen en voorzieningen in het kader van&#13;
aanpassingsinrichting, maar om een werk dat (mede) de aanleiding vormt voor het&#13;
project;&#13;
- ten tweede, omdat de aanpak na de planvaststelling en het besluit, de aanpak van de&#13;
uitvoering dus, zo'n planwijziging niet verdraagt. Zodra bijvoorbeeld de lijst van&#13;
rechthebbenden vaststaat kan de blokgrens niet meer wijzigen. In dit project volgt een&#13;
deel van de blokgrens de begrenzing van de Oostweg.&#13;
In het algemeen kan worden gesteld dat de in hoofdstuk 5 beschreven 'ingedikte&#13;
procedure' een planwijzigingsprocedure eigenlijk niet toelaat: met name niet omdat&#13;
zo'n planwijziging als gevolg zal hebben dat de randvoorwaarden voor de herverkaveling&#13;
in een té laat stadium nog zullen wijzigen.&#13;
De zaken hebben zich inmiddels op een andere wijze ontwikkeld. Zo heeft GS in&#13;
september/oktober 1990 het ontwerp-aanpassingsplan ter inzage gelegd. Door voorlichting&#13;
is duidelijk gemaakt hoe het procedureverloop in relatie met de&#13;
bestemmingsplanproblematiek moest worden gezien. Dit leverde verder geen problemen&#13;
op.&#13;
Vanuit de gemeente Enschede, en vanuit de LC, is om uiteenlopende redenen druk&#13;
uitgeoefend op GS om het aanpassingsplan zo snel mogelijk vast te stellen en het besluit&#13;
tot aanpassingsinrichting te nemen. Het voorontwerp van de bestemmingsplanherziening&#13;
is in april 1991 door de gemeente in de inspraak gebracht. Dat heeft weinig&#13;
schokkende reacties opgeleverd. De gemeente baseert daarop de verwachting dat ook&#13;
het verdere verloop van de procedure zonder al te veel problemen kan worden&#13;
afgewerkt. Op provinciaal niveau is de concept-ontwerp-bestemmingsplanherziening&#13;
in PPC-verband besproken. Vervolgens heeft GS het aanpassingsplan op 25 juni 1991&#13;
vastgesteld. Naar het oordeel van GS was op dat moment reeds voldoende duidelijkheid&#13;
aanwezig met betrekking tot de realisatie van de Oostweg. De gemeente Enschede zal&#13;
evenwel de ontwerp-bestemmingsplanherziening pas in het najaar van 1991 ter inzage&#13;
leggen, waarna daartegen bezwaren kunnen worden ingediend. Een verklaring van geen&#13;
bezwaar zal mogelijk daarna worden aangevraagd. Start uitvoering?&#13;
De LC is zich ervan bewust dat de uitvoering - die feitelijk in dit najaar start -&#13;
nauwlettend moet worden afgestemd op de voortgang in de bestemmingsplanprocedure.&#13;
Dit geldt voor de met de Oostweg samenhangende werken, maar zeker ook&#13;
voor de herverkavelingsprocedure. Zo kan, gelet op de relatie tussen de Oostweg en de&#13;
blokgrens, terinzagelegging van de lijst van rechthebbenden pas plaatsvinden als&#13;
duidelijk is dat er geen bezwaren meer in procedure zijn die de realisatie van de Oostweg&#13;
op het huidige tracé kunnen beïnvloeden. Om binnen de aanpassingsinrichting toch&#13;
zoveel mogelijk de vaart erin te houden, zal waarschijnlijk eerst het plan van toedeling&#13;
verder worden afgerond. Als de omstandigheden (met betrekking tot de Oostweg) dit&#13;
toestaan dan zullen in het najaar van 1992 de lijst van rechthebbenden en het plan van&#13;
toedeling gelijktijdig ter inzage kunnen worden gelegd.&#13;
7. TOEWIJZING VAN GRONDEN VOOR DOELEINDEN VAN OPENBAAR NUT&#13;
Nu ruime aandacht is besteed aan al datgene dat leidt tot de vaststelling van het&#13;
aanpassingsplan en het besluit tot aanpassingsinrichting zal nog kort worden stilgestaan&#13;
bij een enkel aspect van de uitvoering, nl. de toewijzing van gronden.&#13;
Op grond van art. 147 kunnen gronden worden toegewezen aan openbare lichamen&#13;
of rechtspersonen tegen betaling van een bedrag dat ten minste gelijk is aan de&#13;
werkelijke waarde van die gronden. Deze toewijzingsvorm geldt voor de voorzieningen&#13;
waarvoor bij ruilverkaveling resp. aanpassingsinrichting, bepaalde onderdelen van de&#13;
'kortingsartikelen' 142 resp. 143 worden toegepast. De voorzieningen kunnen bij&#13;
ruilverkaveling betrekking hebben op natuur en landschap, dan wel andere 'doeleinden&#13;
van openbaar nut' en bij aanpassingsinrichting op natuur, landschap en openluchtrecreatie.&#13;
Deze toewijzingsvorm heeft in het geval van deze aanpassingsinrichting een tweetal&#13;
opmerkelijke consequenties.&#13;
Toewijzing/toedeling van grond aan Rijkswaterstaat&#13;
In de aanpassingsinrichting is art. 147 helaas niet toepasbaar voor de toewijzing van de&#13;
ondergrond van de A-35-derde-fase, de doortrekking naar Duitsland, die deel uitmaakt&#13;
van het te herverkavelen blok. Dit vanwege het feit dat de aanpassingsinrichting de&#13;
toewijzing van gronden voor 'andere doeleinden van openbaar nut' niet kent. Zoals&#13;
eerder is aangegeven is deze vorm van toewijzing (met bijbehorende verrekening) er één&#13;
die binnen het ruilverkavelingsinstrumentarium goed toepasbaar is in dergelijke situaties.&#13;
De LC is nu aangewezen op het toedelingsinstrument. Er zal daarom in het kader van&#13;
de herverkaveling met Rijkswaterstaat een overeenkomst worden afgesloten, waarbij:&#13;
- de LC zich verplicht om, voor zover mogelijk, de door Rijkswaterstaat ingebrachte&#13;
gronden toe te delen in het tracé van de A-35-derde-fase; - Rijkswaterstaat de bijkomende schade (snij-, vorm-, omrijschade) uitbetaalt aan de&#13;
LC, zodat zij de blijvende schade kan vergoeden en de tegenwaarde van de wel&#13;
opgeheven schade ten gunste kan laten komen van het Rijk en de gezamenlijke&#13;
eigenaren;&#13;
- Rijkswaterstaat op zich neemt rechtstreeks van de betrokkenen te verwerven, indien&#13;
zij dat wensen (vgl. het recht op algehele vergoeding in geld, art. 146, eerste lid.).&#13;
Betrokkenen krijgen tijdens de wenszitting de keus voorgelegd tussen compensatie&#13;
(voor zover mogelijk) via de herverkaveling, dan wel rechtstreekse aankoop door&#13;
Rijkswaterstaat.&#13;
Aan deze constructie zijn nadelen verbonden:&#13;
- het risico bestaat dat de ingebrachte gronden niet volledig in het tracé kunnen worden&#13;
toegedeeld, omdat een dergelijke toedeling in het kader van de belangenafweging, die&#13;
tijdens het toedelingsproces en tijdens de daarop volgende bezwarenbehandeling&#13;
plaatsvindt, niet altijd kan worden gerealiseerd.&#13;
- indien veel van de betrokkenen voor 'geld' kiezen in plaats van voor compensatie via&#13;
herverkaveling, dan blijft Rijkswaterstaat mogelijk met ingebrachte grond 'zitten'.&#13;
De nadelen maken de constructie vrij zwak. Ook dit pleit ervoor om de kortings- en&#13;
toewijzingsmogelijkheden bij aanpassingsinrichting dezelfde te laten zijn als bij ruilverkaveling.&#13;
Natuur- en landschapsbouwvoorzieningen&#13;
Ook de toewijzing met betrekking tot de voorzieningen voor natuur en landschap vindt&#13;
plaats onder verrekening van (ten minste) de werkelijke waarde. Zoals aangegeven&#13;
wordt hierbij aansluiting gezocht bij de onteigeningspraktijk, hetgeen betekent dat in&#13;
beginsel sprake is van volledige schadeloosstelling.&#13;
De financiële vergoeding moet worden betaald door de verkrijgende instantie: het&#13;
Rijk, een ander openbaar lichaam of een rechtspersoon. De LC kan daarmee, voor zover&#13;
noodzakelijk, blijvende schade vergoeden en het resterende deel in mindering brengen&#13;
op de ten laste van de eigenaren vallende uitgaven (art. 147, lid 2).&#13;
Het is een merkwaardige figuur dat in het kader van realisatie van elementen die een&#13;
integraal onderdeel vormen van een totaalplan, op onteigeningsbasis schade wordt&#13;
vergoed die, naar alle waarschijnlijkheid, wordt opgeheven. Het is te meer merkwaardig&#13;
daar bij het projecteren van de desbetreffende elementen wordt gelet op het kunnen&#13;
opheffen of compenseren van mogelijk optredende schade. Wanneer een landschapselement&#13;
tot de met wegen en waterlopen samenhangende voorzieningen kan worden&#13;
gerekend, vindt toewijzing tegen betaling van hooguit de verkeerswaarde plaats.&#13;
Voor elementen die een integraal onderdeel zijn van het landinrichtingsplan werkt&#13;
art. 147 dus verkeerd uit. Voor voorzieningen die kunnen worden beschouwd als een&#13;
autonome ontwikkeling, die in feite los staat van het plan (zoals een rijksweg), is de&#13;
benadering via de werkelijke waarde wel op zijn plaats.&#13;
De hier geschetste problematiek doet zich ook bij ruilverkaveling voor, maar bij&#13;
aanpassingsinrichting komt het effect van art. 147 nog merkwaardiger over: - daar is men doende om schade ten gevolge van de hoofdvoorziening te compenseren;&#13;
- daarvoor worden, in het kader van een integraal plan, voorzieningen gecreëerd, o.m.&#13;
voor natuur en landschap;&#13;
- en ten gevolge van dat laatste zou de streek (LC/individuen) dan weer schadevergoedingen&#13;
ontvangen voor zich voordoende problemen, die&#13;
- in het kader van datzelfde integrale plan waarschijnlijk worden opgelost.&#13;
Het is duidelijk dat art. 147, wanneer het gaat om zaken die een integraal onderdeel&#13;
van het plan uitmaken, in het kader van aanpassingsinrichting, maar feitelijk ook bij&#13;
ruilverkaveling, heroverweging verdient. Volledige schadeloosstelling, zoals die thans&#13;
uit art. 147 voortvloeit, is - denk ik - 'te veel van het goede'. Bovendien behoren&#13;
waardeveranderingen die het gevolg zijn van de uitvoering van het integrale&#13;
landinrichtingsplan te worden geschat in het kader van de tweede schatting (art. 210),&#13;
zodat deze in de lijst van geldelijke regelingen tot uitdrukking kunnen komen (art. 223).&#13;
In 'Eschmarke' zal ten behoeve van het toekomstige beheer en onderhoud van natuuren&#13;
landschapselementen een 'Stichting agrarisch landschapsbeheer Eschmarke' worden&#13;
opgericht. Deze Stichting zal de eigendom van de desbetreffende elementen&#13;
toegewezen krijgen. De meeste van de nieuwe elementen hebben een relatie met het&#13;
opheffen van de nadelige gevolgen van de A 35 en de Oostweg. Grond- en inrichtingskosten&#13;
worden met betrekking tot die elementen gedragen door het rijk en de bevoegde&#13;
organen. De op te richten stichting zal in het kader van de in art. 147 bedoelde&#13;
verrekening in feite volledig door het rijk en de bevoegde organen worden gesubsidieerd.&#13;
8. SLOTOPMERKINGEN&#13;
Het geheel overziende kom ik tot de volgende concluderende slotopmerkingen.&#13;
1. De ervaring met 'Eschmarke' toont aan dat de aanpassingsinrichting zich kan&#13;
ontwikkelen tot een instrument dat bevordert dat de inrichting van een gebied optimaal&#13;
wordt afgestemd op de realisatie van de op zichzelf staande infrastructurele voorziening&#13;
én op de functies van dat gebied. Voor nadelige gevolgen van de hoofdvoorziening kan&#13;
in dit verband in brede zin tegen zo gering mogelijke kosten compensatie worden&#13;
gezocht.&#13;
2. Tegen de achtergrond van het voorgaande behoort - net als bij herinrichting en&#13;
ruilverkaveling - een schets van de ruimtelijke ontwikkeling deel uit te maken van het&#13;
aanpassingsplan.&#13;
3. Het is noodzakelijk de proceduregang van plan voorbereiding en -uitvoering van&#13;
enerzijds de hoofdvoorziening en anderzijds de aanpassingsinrichting zorgvuldig op&#13;
elkaar af te stemmen. Dit is noodzakelijk in verband met: - de inhoudelijke afstemming;&#13;
- de duur van optredende (tijdelijke) schade na de inbezitneming van de ondergrond van&#13;
de hoofdvoorziening, en&#13;
- in verband met de grondverwerving voor de hoofdvoorziening en de mogelijkheden&#13;
om in dat kader compenserende grond te kunnen bieden. Bedoelde afstemming krijgt inhoud als:&#13;
- het verzoek tot aanpassingsinrichting zo vroeg mogelijk, zo mogelijk vóór de&#13;
tracévaststelling, wordt ingediend;&#13;
- de voorbereiding van aanpassingsinrichting en de planvoorbereiding met betrekking&#13;
tot de hoofdvoorziening21 parallel lopen;&#13;
- de uitvoering van de aanpassingsinrichting gelijk oploopt met de planuitwerking22, de&#13;
grondverwerving en de daadwerkelijke realisatie van de hoofdvoorziening.&#13;
4. De grondreservering ten behoeve van de hoofdvoorziening dient van het&#13;
aanpassingsplan deel uit te maken. Dit bevordert ook de onder 3. bedoelde afstemming&#13;
en houdt in dat de grondverwerving ten behoeve van de hoofdvoorziening en die ten&#13;
behoeve van de voorzieningen in het kader van de aanpassingsinrichting worden&#13;
geïntegreerd in het herverkavelingsproces. De hoofdvoorziening zal tot het te&#13;
herverkavelen blok moeten behoren.&#13;
In de wet kan vervolgens een tweetal keuzemogelijkheden worden opgenomen,&#13;
verband houdende met </content><legacyfootnotes>1. Deze bijdrage is kort na dit moment afgerond. Dit is dus het moment van waaruit in deze bijdrage wordt&#13;
teruggeblikt en vooruitgekeken.&#13;
2. Wanneer naar wetsartikelen wordt verwezen, worden artikelen van de Landinrichtingswet bedoeld, tenzij&#13;
anders is vermeld.&#13;
3. Memorie van toelichting, Tweede Kamer, zitting 1979-1980, stuk 15907, nr. 3 (verder kortheidshalve: MvT),&#13;
pag. 36.&#13;
4. MvT, pag. 34.&#13;
5. MvT, pag. 36; Memorie van antwoord, Landinrichtingswet, Tweede Kamer,, zitting 1981-1982, stuk 15907, nr.&#13;
6 (verder kortheidshalve: MvA), pag. 52; Nota n.a.v. het Eindverslag, Tweede Kamer, zitting 1982-1983, stuk&#13;
15907, nr. 11 (verder: Nota Eindv.), pag. 44.&#13;
6. Nota Eindv., pag. 45.&#13;
7. MvT, pag. 53.&#13;
8. MvA, pag. 53.&#13;
9. MvA, pag. 99.&#13;
10. Dit is het moment waarop de in het plan van toedeling ontstane nieuwe kavels in gebruik worden genomen.&#13;
11. Ontwerp-aanpassingsplan ex art. 101 van de Landinrichtingswet voor het gebied 'Eschmarke', gelegen in de&#13;
gemeente Enschede (ca. 1.100 ha), vastgesteld door de Centrale Landinrichtingscommissie d.d 22 juni 1990.&#13;
12. Natuurbeleidsplan, regeringsbeslissing natuurbeleidsplan, Tweede Kamer, stuk 21 149 nr. 2-3.&#13;
13. Zie o.a.: MvT, pag. 36, 54: MvA, pag. 52.&#13;
14. B.C. Kok.: Aanpassingsinrichting, doel of middel?, eindscriptie bestuursrecht Katholieke Universiteit&#13;
Nijmegen, december 1987.&#13;
15. Voorstel ex art. 97 van de Landinrichtingswet, omtrent de aanpassingsinrichting voor het gebied 'Eschmarke',&#13;
gelegen in de gemeente Enschede, vastgesteld door de Centrale Landinrichtingscommissie d.d. 27 maart 1987.&#13;
16. Zie daarvoor bijv. weer MvA pag. 53.&#13;
17. Brief staatssecretaris van Landbouw en Visserij, d.d. 15 maart 1984, kamerstuk 15 907, nr. 97.&#13;
18. Nota Eindv., pag. 46.&#13;
19. Dit is de grens van het binnen het gebied van de aanpassingsinrichting gelegen te herverkavelen blok.&#13;
20. Wet op de Ruimtelijke Ordening, art. 19: bevoegdheid van B en W tot het verlenen van vrijstelling, op grond&#13;
van een zgn. verklaring van geen bezwaar.&#13;
21. Tot deze planvoorbereiding reken ik o.m. de planvorming op hoofdlijnen, planning in de tijd en besluitvorming&#13;
daarover, besluitvorming over beschikbaarstelling van middelen, alsmede planologische onderbouwing (!).&#13;
22. Dit is de verdere uitwerking op besteksniveau. De grondverwerving loopt daaraan parallel.&#13;
</legacyfootnotes><footnotes><footnote/></footnotes><auteurs>Ir. J.B. van der Veen</auteurs><published>1991-11-01 00:00:00</published><modified>1991-11-01 00:00:00</modified><editiondate>1991-11-01</editiondate><htmlpath>https://denhollander.info/artikel/6206</htmlpath></article>
</articles></edition>