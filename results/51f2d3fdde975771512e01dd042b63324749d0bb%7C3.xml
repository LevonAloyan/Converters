<edition><articles><article><jaar>1990</jaar><naam>Tijdschrift voor Agrarisch Recht</naam><uitgave>11</uitgave><aflevering>11</aflevering><searchword>TvAR 11/1990</searchword><id>6229</id><udhid>UDH:TvAR/6229</udhid><titel>Indirecte milieu-effecten van het landbouwstructuurbeleid van 1985 tot 1990</titel><searchwords><searchword>TvAR 11/1990</searchword><searchword>UDH:TvAR/6229</searchword></searchwords><attachments><attachment><name>1990_nr 11_Artikel_Horbach.pdf</name><extention>pdf</extention><url>https://denhollander.info/download/6023/ci</url></attachment></attachments><inleiding>1. INLEIDING&#13;
In Europa is het landbouwbeleid lange tijd gericht geweest op het gebied van de&#13;
levensmiddelenvoorziening en het op peil houden van de landbouwinkomens. In het&#13;
Verdrag van Rome heeft het gemeenschappelijke landbouwbeleid onder meer tot doel&#13;
de produktiviteit in de landbouw te verhogen en de landbouwers te voorzien van een&#13;
redelijk inkomen. Maatregelen op korte termijn, zoals het restrictief prijsbeleid,&#13;
invoeren van garantiedrempels, quotastelsels en medeverantwoordelijkheidsheffing&#13;
zijn genomen om de groei van de produktie beter te beheersen en tevens het landbouwinkomen&#13;
te ondersteunen.1 Echter alleen een markt- en prijsbeleid is niet voldoende om&#13;
dit doel te bereiken. Ook op middellange en lange termijn dienen maatregelen genomen&#13;
te worden. In sommige gebieden zijn het voornamelijk natuurlijke en sociaaleconomische&#13;
factoren waarmee de landbouwer te kampen heeft. De rationale bedrijfsontwikkeling&#13;
kan belemmerd worden door een geringe bedrijfsomvang, slechte grond,&#13;
ongunstig klimaat, afwezigheid van jonge landbouwers of een tekort aan goed opgeleide&#13;
landbouwers. Deze problemen liggen op het structurele vlak en dienen aangepakt te&#13;
worden met behulp van structurele maatregelen. Daarom is er tevens een gemeenschappelijk&#13;
landbouwstructuurbeleid tot stand gekomen. In de landbouw hebben zich&#13;
echter veranderingen voorgedaan waardoor dit landbouwstructuurbeleid moest worden&#13;
herzien. De technologische ontwikkeling die tot de intensivering van de landbouw heeft&#13;
geleid gepaard met andere ontwikkelingen zoals de urbanisatie en de ontvolking van het&#13;
platteland, resulteerde in grote overschotten van bepaalde produkten in de landbouw en&#13;
aantasting van het ecologische evenwicht van het landschap. Naast de aandacht voor de&#13;
produktiebeheersing, werd meer en meer nadruk gelegd op de invloed van de landbouwers&#13;
op de instandhouding van de bodemkwaliteit, voorkoming van verontreiniging&#13;
van het platteland en de bescherming van het landelijk milieu. Het werd steeds&#13;
duidelijker dat verdere uitbreiding van de landbouw alleen toegestaan kon worden&#13;
indien er rekening werd gehouden met de eisen van het milieu. Dit heeft geleid tot een herziening van het landbouwstructuurbeleid. De structuurmaatregelen om de problemen&#13;
als gevolg van de intensivering van de landbouw tegen te gaan moesten tevens&#13;
milieuschade voorkomen en beperken. Als uitgangspunt is Vo. 797/85 genomen die dit&#13;
nieuwe structuurbeleid voor de landbouw vaststelt. Uit de diverse wijzigingen van deze&#13;
verordening betreffende de verbetering van de doeltreffendheid van de landbouwstructuur&#13;
blijkt hoe geleidelijk de milieubescherming geïntegreerd werd in het landbouwstructuurbeleid.&#13;
De Vo. 797/85 betreffende de landbouwstructuur is vele malen gewijzigd. Deze&#13;
wijzigingen zullen echter alleen worden behandeld voor zover ze indirecte milieueffecten&#13;
hebben. Verschillende structuurmaatregelen zijn vastgelegd in de opvolgende&#13;
verordeningen van Vo. 797/85. Waar echter de nadruk op ligt zijn de gevolgen die deze&#13;
maatregelen voor het milieu hebben. Geleidelijk heeft de steeds toenemende aandacht&#13;
voor het milieu zich ook geuit in diverse maatregelen die zijn vastgesteld in het kader&#13;
van de ombuiging van het landbouwstructuurbeleid. Dit geldt met name voor de&#13;
regeling voor het uit produktie nemen van bouwland, die voor de extensivering van de&#13;
produktie en diverse maatregelen betreffende de aanpassing van de bedrijven aan&#13;
alternatieve produktiemethoden.2 Paragraaf 2 geeft in het kort een overzicht van de&#13;
landbouwmaatregelen van vóór de totstandkoming van Vo. 797/85. Daarna zullen in&#13;
paragraaf 3 de nieuwe structuurregelingen in de landbouw behandeld worden, waarna&#13;
specifieke maatregelen met betrekking tot het milieu en de werking hiervan in de&#13;
praktijk aan de orde komen.&#13;
In paragraaf 4 zullen alle verschenen Verordeningen tot wijziging van Vo. 797/85&#13;
worden behandeld. Getracht zal worden elke vastgestelde wijziging te onderzoeken op&#13;
de eventuele indirecte effecten op het milieu en hoe ze in de praktijk zijn uitgevoerd in&#13;
de Europese landen. De nationale uitvoeringsregelen en de werking ervan in de praktijk&#13;
specifiek in Nederland worden echter buiten beschouwing gelaten. Alleen als een&#13;
Nederlandse uitvoeringsregeling expliciet verwijst naar de betreffende Europese verordening,&#13;
zal in de noot kort worden verwezen naar de vindplaats van die regeling. Ten&#13;
slotte wordt in paragraaf 5 besproken in welke mate de Verordeningen in overeenstemming&#13;
zijn met milieudoeleinden vermeld in het nieuwe artikel 130R van de Europese&#13;
Akte.</inleiding><content>2. DE VOORGESCHIEDENIS&#13;
Reeds in 1962 is er een begin gemaakt met een gemeenschappelijk landbouwstructuurbeleid.&#13;
Het beleid was er toen voornamelijk op gericht om door middel van gemeenschappelijke&#13;
marktordeningen voor de belangrijkste landbouwprodukten tot een echte&#13;
Gemeenschappelijke Markt te komen. De Commissie werd hiertoe belast met de&#13;
coördinatie van de nationale structuurmaatregelen. Lidstaten konden daardoor hun eigen structuurbeleid voortzetten indien dit afgesteld was op de door de Commissie&#13;
vastgestelde gemeenschappelijke hoofdlijnen. De afdeling Oriëntatie van het Europees&#13;
Oriëntatie- en Garantiefonds voor de Landbouw, hierna EOGLF, zou concrete initiatieven&#13;
op het gebied van het structuurbeleid financieel ondersteunen. Dit werd geregeld bij&#13;
Vo. 17/64/EEG.3&#13;
Het beleid was echter nog zeer versnipperd. Een georganiseerd optreden dat beter&#13;
aansloot op het gemeenschappelijk landbouwstructuurbeleid, hierna GLB, was noodzakelijk&#13;
om het lage landbouwinkomen en de overschottenproblematiek aan te pakken.&#13;
Daarom diende de Commissie in december 1968 bij de Raad een memorandum over de&#13;
hervorming van de landbouw in, het zogenaamde Mansholt-rapport. Hierin stond in het&#13;
kort, dat een echt gemeenschappelijk landbouwstructuurbeleid nodig was om de&#13;
fundamentele problemen in de landbouw op te lossen. Die problemen waren voornamelijk&#13;
de daling van de landbouwberoepsbevolking, verslechtering van de produktiviteit&#13;
van de bedrijven en de probleemgebieden die te kampen hadden met permanente&#13;
handicaps, zoals hoogte, reliëf, duur van de winter en droogte.&#13;
De Raad besloot toen in Vo. 729/70/EEG dat hij voortaan niet langer individuele&#13;
projecten maar door de Raad vastgestelde gemeenschappelijke acties zou helpen&#13;
financieren.4 Dit was het begin van een echt gemeenschappelijk landbouwstructuurbeleid.&#13;
In 1972 stelde de Raad vervolgens de eerste sociaal-structurele richtlijnen vast. Dit&#13;
waren drie richtlijnen en zij vormden samen een geheel. Deze hadden betrekking op de&#13;
modernisering van landbouwbedrijven (72/159/EEG)5, op maatregelen ter bevordering&#13;
van de landbouwbedrijfsbeëindiging en op de aanwending van cultuurgrond tot verbetering&#13;
van de structuur (72/160/EEG)6 en op de verbetering van de vakbekwaamheid&#13;
van de landbouwers (72/16l/EEG).7&#13;
Toch bleken er in de probleemgebieden moeilijkheden te zijn om tot de modernisering&#13;
over te gaan omdat het de landbouwers daar ontbrak aan de vereiste financiële draagkracht,&#13;
vakkennis en een gunstige economische situatie om dit mogelijk te maken.&#13;
Alleen de reeds welvarende bedrijven bleken het meest van de moderniseringssteun te&#13;
profiteren.8 De toepassing van de richtlijnen uit 1972 had dus niet geleid tot verbetering&#13;
in de structurele problemen van de Gemeenschap, vooral niet in de gebieden die aanvankelijk reeds met een handicap te kampen hadden. Daarom besloot de Raad in&#13;
1975 tot een meer regionale aanpak en stelde een richtlijn vast met betrekking tot&#13;
bergstreken en andere probleemgebieden. De landbouwers konden een compenserende&#13;
vergoeding krijgen in verband met permanente natuurlijke handicaps die de ontwikkeling&#13;
van de landbouw bemoeilijken, op voorwaarde dat zij hun activiteit blijven&#13;
uitoefenen en daardoor bijdragen tot de instandhouding van het economisch leven in het&#13;
gebied.9 Op die manier werd getracht tevens de ontvolking in deze gebieden tegen te&#13;
gaan. Dat een dergelijk beleid noodzakelijk was blijkt wel uit het feit dat in de periode&#13;
1975-1983 ongeveer 31% van de totale oppervlakte cultuurgrond onder de probleemgebieden&#13;
viel.10&#13;
In 1977 werd besloten tot een speciale gemeenschappelijke actie voor verbetering van&#13;
de afzet- en verwerkingsstructuur voor de landbouwprodukten in Vo. 355/77.u Hierin&#13;
werd voorzien in communautaire steun voor projecten op het gebied van verwerking en&#13;
afzet, zoals het gebruik van nieuwe technologieën en de ontwikkeling van nieuwe&#13;
produkten en afzetmogelijkheden.&#13;
Vervolgens kwamen er in 1978/1979 een reeks specifieke regionale maatregelen,&#13;
onder andere de proefprojecten inzake geïntegreerde plattelandsontwikkeling.12&#13;
Op 2 april 1981 heeft de Raad nog noodzakelijke aanpassingen van een aantal richtlijnen&#13;
goedgekeurd.13 In oktober 1983 diende de Commissie nieuwe beleidsvoorstellen in bij&#13;
de Raad, betreffende de vervanging van de richtlijnen van 1972 door een verordening&#13;
die de doeltreffendheid van de landbouwstructuur moest verbeteren. Dit nieuwe structuurbeleid&#13;
voor de landbouw werd uiteindelijk vastgesteld door de Raad op 13 maart&#13;
1985 bij Verordening 797/85.14 De belangrijkste punten van deze Verordening zijn als&#13;
volgt:&#13;
- redelijk inkomen en levensstandaard verschaffen en de werk- en produktieom&#13;
standigheden verbeteren van landbouwers voor wie het het meest noodzakelijk is;&#13;
- de maatregelen in bepaalde probleemgebieden en ecologisch kwetsbare&#13;
gebieden intensiveren;&#13;
- de werkgelegenheid in de landbouw behouden;&#13;
- de verhoging van de produktiviteit stimuleren mits dit niet leidt tot een&#13;
toename van produkten waarvoor een overschot in de Gemeenschap is.&#13;
De verschillende structuurmaatregelen die hiertoe zijn vastgesteld in deze Verordening&#13;
zullen vervolgens behandeld worden, waarna apart de specifieke maatregelen ten&#13;
aanzien van het milieu zullen worden besproken. 3. VERORDENING 797/85&#13;
3.1. De structurele maatregelen van Vo. 797185&#13;
De structurele maatregelen in Vo. 797/85 bestaan voornamelijk uit een steunverlening&#13;
om de landbouwer aan te moedigen de voorgestelde structurele aanpassingen in te&#13;
voeren.15 De Verordening verplicht de lidstaten deze steun voor de landbouwers&#13;
beschikbaar te stellen en daartoe nationale uitvoeringsbepalingen op te stellen. Zo wordt&#13;
er een steun verleend voor bedrijfsinvesteringen. Deze investeringen moeten leiden tot&#13;
een duurzame en aanzienlijke verbetering van de economische positie van het landbouwbedrijf&#13;
en met name verbetering van het arbeidsinkomen. Artikel 2 Titel I van de&#13;
verordening verplicht de landbouwer dit uiteen te zetten in een verbeteringsplan en stelt&#13;
nog een aantal andere voorwaarden verplicht voordat een landbouwer voor deze steun&#13;
in aanmerking komt. Zo moet hij landbouw als hoofdberoep uitoefenen, voldoende&#13;
vakbekwaamheid bezitten en een eenvoudige boekhouding voeren. De steun wordt&#13;
toegekend aan landbouwers met een arbeidsinkomen dat lager is dan het zogenaamde&#13;
referentie-inkomen.16 De ingediende plannen kunnen betrekking hebben op een individueel&#13;
bedrijf, of op een samenwerkingsverband van bedrijven. De landbouwer mag&#13;
echter niet meer dan twee plannen indienen binnen een periode van zes jaar.&#13;
Artikel 3 biedt de mogelijkheid ook steun te verlenen voor investeringen die gericht&#13;
zijn op omschakeling en kwaliteitsverbetering van de produktie, aanpassing van het&#13;
bedrijf om de produktiekosten te verlagen en de arbeidsomstandigheden te verbeteren&#13;
en eveneens investeringen gericht op de bescherming en verbetering van het milieu.&#13;
Deze steun wordt echter uitgesloten indien dit leidt tot een verhoging van produktie van&#13;
produkten waarvoor geen afzetmogelijkheden bestaan, zoals melk, varkens en pluimvee.&#13;
In het kader van een bedrijfsverbeteringsplan mag het percentage van de steun&#13;
verleend door de lidstaten ten aanzien van investeringsuitgaven verhoogd worden voor&#13;
de bouw van en verplaatsing ten algemene nutte van bedrijfsgebouwen en voor&#13;
grondverbeteringswerkzaamheden.17 Voldoet een landbouwer niet aan de voorwaarden&#13;
van art. 2 om investeringssteun te krijgen dan kan hem alsnog nationale steun worden&#13;
verleend die echter 25% lager moet liggen. Uitzondering op deze regel van art. 8 lid 2,&#13;
geldt voor investeringssteun ten aanzien van energiebesparingen, grondverbetering en&#13;
bescherming en verbetering van het milieu. 18&#13;
Naast de steunregelingen met betrekking tot bedrijfsinvesteringen, bestaat er eveneens&#13;
een vestigingspremie ten behoeve van jonge landbouwers van beneden de 40 jaar.19&#13;
Om voor deze steun in aanmerking te komen moet een jonge, zich vestigende landbouwer de landbouw als hoofdberoep uitoefenen, reeds de nodige vakbekwaamheid&#13;
bezitten of na twee jaar vestiging verwerven en op zijn bedrijf voor ten minste één&#13;
arbeidskracht werk hebben. De vestigingssteun omvat een vaste premie tot een subsidiabel&#13;
maximumbedrag van 7.500 Ecu plus een eventuele rentesubsidie op leningen met&#13;
betrekking tot de vestiging van 5% over 15 jaar.&#13;
Andere maatregelen voor landbouwbedrijven zijn onder andere een premieverlening&#13;
voor de oprichting van samenwerkingsverbanden voor bedrijfsverzorging, beheer en&#13;
boekhouding ter verbetering van de landbouwinkomens en de arbeids- en leefomstandigheden.&#13;
20&#13;
Titel III behelst een aantal specifieke maatregelen ten behoeve van de landbouw in&#13;
bergstreken en in bepaalde probleemgebieden. Op grond van art. 20 mogen lidstaten&#13;
landbouwbedrijven steun verlenen voor bebossing van landbouwgrond en verbetering&#13;
van de houtopstand. Om beroepsopleidingen aan te passen aan de eisen van de moderne&#13;
landbouw biedt Titel VII de mogelijkheid tot een bijzondere steunverlening ter&#13;
verbetering van de vakbekwaamheid in de landbouw.21&#13;
3.2. Specifieke maatregelen ten aanzien van het milieu in Vo. 797/85&#13;
In het Groenboek22 werd door de Commissie reeds benadrukt hoezeer de landbouw van&#13;
belang is voor de bescherming van het milieu, met name voor de instandhouding en&#13;
verzorging van het landschap. De negatieve effecten van de technologische ontwikkeling&#13;
in de landbouw, zoals de toenemende produktie-intensivering, moeten worden&#13;
geminimaliseerd en de positieve effecten die de landbouw kan hebben op het milieu,&#13;
zoals het voorkomen van ontvolking van het platteland, moeten worden gestimuleerd.&#13;
De maatregelen die hiertoe moeten worden genomen zullen moeten worden geïntegreerd&#13;
in het landbouwstructuurbeleid.&#13;
Een eerste poging hiertoe is te vinden in art. 19 van Verordening 797/1985, waar de&#13;
milieubescherming centraal staat. Zo biedt dit artikel de landbouwers de mogelijkheid&#13;
om een speciale nationale steun te ontvangen indien zij de verplichting aangaan om in&#13;
ecologische kwetsbare gebieden het milieu in stand te houden ofte verbeteren. Het doel&#13;
hiervan is om landbouwers de mogelijkheid te geven om milieuvriendelijke landbouwproduktiemethoden&#13;
in te voeren die vaak veel meer kosten met zich meebrengen. Om&#13;
dit te stimuleren zonder dat er een inkomensachteruitgang zal ontstaan, kunnen de&#13;
lidstaten een zelfstandige steun verlenen mits dit niet zal leiden tot een produktieintensivering.&#13;
Bij de Commissie zal een ontwerp moeten worden ingediend waarin staat&#13;
vermeld welke speciale regelingen de lidstaten overwegen en een lijst van de voor de&#13;
steun in aanmerking komende gebieden. Wat wordt er nu verstaan onder ecologische kwetsbare gebieden? De Verordening omschrijft het als gebieden waarvan vooral het&#13;
ecologisch en landschapsbelang is erkend. De Commissie noemt als voorbeeld zwaar&#13;
vervuilde gebieden en gebieden waar gevaar voor nitraatverontreiniging van het gronden&#13;
oppervlaktewater dreigt.23 Maar ook gebieden met cultuurgrond die zonder schadelijke&#13;
bestrijdingsmiddelen en kunstmest worden bebouwd komen hiervoor in aanmerking.&#13;
De op art. 19 gegronde steunmaatregelen moeten echter wel in overeenstemming zijn&#13;
met art. 92 tot en met 94 van het EEG-Verdrag. Deze artikelen verbieden de&#13;
vervalsing van de mededinging door middel van nationale steunmaatregelen. Dit levert&#13;
geen problemen op, want op grond van art. 92 lid 3 kunnen namelijk als verenigbaar met&#13;
de gemeenschappelijke markt worden beschouwd, die steunmaatregelen die de verwezenlijking&#13;
van een belangrijk project van gemeenschappelijk Europees belang bevorderen.&#13;
De steunverlening van art. 19 kan als zodanig worden beschouwd.&#13;
In het kader van deze steunregeling heeft de Commissie eind juli 1987 in totaal slechts&#13;
21 door de lidstaten ingediende programma's goedgekeurd. Daarvan hadden er 17&#13;
betrekking op Duitsland, één op Italië, één op Denemarken en twee op het Verenigd&#13;
Koninkrijk. De meeste programma' s waren erop gericht de natuur, meer in het bijzonder&#13;
de flora en de fauna, te beschermen tegen de schadelijke invloed die de intensieve&#13;
landbouw kan hebben. In de regel geven de programma's de landbouwer de mogelijkheid&#13;
om in het kader van afspraken met de overheid het gebruik van kunstmest,&#13;
bestrijdingsmiddelen en onkruidverdelgers te beperken of de veedichtheid te verminderen&#13;
om het milieu te ontzien. Via nationale steun worden de extra uitgaven vergoed&#13;
en wordt de inkomensderving gecompenseerd.24 In Duitsland het zijn vooral de gebieden&#13;
Neder-saksen, Sleeswijk-Holstein en Rijnland Palts die ontwerpmaatregelen indienen&#13;
ter verbetering van het milieu.25 De programma' s die na 1987 zijn ingediend, zullen&#13;
gebaseerd zijn op Verordening 1760/87 waarin art. 19 is gewijzigd; deze worden bij&#13;
deze Verordening besproken.26&#13;
3.3. De middelen waarover men kan beschikken in Vo. 797/85&#13;
De uitgaven van de lidstaten in het kader van de verbetering van de landbouwstructuur&#13;
worden gedeeltelijk gefinancierd door het EOGLF, ofwel het Europees Oriëntatie- en&#13;
Garantiefonds voor de landbouw. Het EOGLF bestaat uit twee afdelingen: de Afdeling&#13;
Garantie, die de gemeenschappelijke marktordeningen voor de landbouw financiert, en&#13;
de Afdeling Oriëntatie, die de gemeenschappelijke uitgaven ter verbetering van de&#13;
landbouwstructuur voor haar rekening neemt. Deze laatste Afdeling wordt dan ook&#13;
genoemd in art. 1 van Vo. 797/85 als het Fonds die financiële bijdrage moet geven voor&#13;
tal van maatregelen die genomen worden op grond van die verordening. Titel VIII&#13;
behelst de financiële bepalingen. Artikel 26 van deze titel geeft aan welke maatregelen,&#13;
waarvoor uitgaven zijn gemaakt door de lidstaten, in aanmerking komen voor financiering&#13;
uit het Fonds. Dat zijn alle steunvoorzieningen door de lidstaten op grond van Vo. 797/85 behalve die in art. 18 en 19. Juist de maatregelen met betrekking tot de&#13;
milieubescherming komen niet in aanmerking voor financiering uit het Fonds. Hierdoor&#13;
worden de lidstaten niet echt aangemoedigd om nationale steun te verlenen voor&#13;
milieudoeleinden. De keuze zal eerder vallen op voorzieningen die niet geheel ten laste&#13;
komen van de lidstaat. Op grond van art. 3 jo 26 kan bijvoorbeeld de nationale&#13;
steunverlening met betrekking tot bedrijfsinvesteringen gericht op milieubescherming&#13;
in aanmerking komen voor een financiële bijdrage uit het Fonds van 25% van die&#13;
steun.27 De totale financiering van het Fonds wordt geschat op het nauwkeurige bedrag&#13;
van 1988 miljoen Ecu voor de eerste vijfjaar.&#13;
4. DE WIJZIGINGEN VAN VO. 797/85 IN RELATIE TOT HET MILIEU&#13;
4.1. Wijziging 3827/85 en 2224/86&#13;
De eerste wijziging vindt plaats bij Verordening 3 827/85.28 Deze Verordening is een&#13;
aanpassing van specifieke maatregelen in verband met de toetreding van Spanje en&#13;
Portugal. Deze nieuwe lidstaten mogen een gunstiger beleid voeren ten aanzien van de&#13;
landbouw in bergstreken en in bepaalde probleemgebieden waarvan er beduidend meer&#13;
zijn te vinden in deze landen. De compenserende steun mag worden toegekend aan&#13;
bedrijfshoofden die ten minste 2 hectare cultuurgrond hebben in plaats van de normale&#13;
eis in art. 14 van een minimum van 3 hectare. Deze vergoeding wordt voor 50% uit het&#13;
Fonds gefinancierd. Een gelijke financiering uit het Fonds wordt gegeven voor toegekende&#13;
investeringssteun op grond van art. 3 en 4 in de desbetreffende probleemgebieden.&#13;
Verder krijgen Spanje en Portugal uitstel om maatregelen te nemen teneinde te&#13;
voldoen aan Verordening 797/85.&#13;
Deze wijziging zal met name gunstig zijn voor de probleemgebieden in deze landen&#13;
om de landbouwactiviteit in stand te houden en de voor het milieu schadelijke&#13;
intensivering van de landbouw tegen te gaan. Dit zou dus indirect bij kunnen dragen tot&#13;
het behoud van het natuurlijk milieu. Noch Spanje noch Portugal hebben echter veel&#13;
gebruik gemaakt van deze "voorzieningen. In 1987 worden de eerste ontwerp-regelingen&#13;
ingediend bij de Commissie.29 Het Parlement heeft erop gewezen dat de Fondsfinanciering&#13;
waarschijnlijk te weinig is om deze toch al arme landen te stimuleren dergelijke&#13;
steunverlening vast te stellen.30&#13;
Vervolgens komt er in 1986 een tweede wijziging van Verordening 797/85 tot stand.&#13;
Dit is Verordening 2224/86il die eveneens een aanpassing vaststelt voor Spanje. De&#13;
drempelwaarde voor toepassing van Titel III van Vo. 797/85 voor Spaanse bergstreken&#13;
en probleemgebieden wordt verlaagd tot 2 hectare cultuurgrond en tevens wordt het&#13;
vergoedingspercentage van de subsidiabele uitgaven voor investeringssteun op grond&#13;
van deze Titel verhoogd van 25% tot 50%. Verder moet het gebrekkige afzet- en verwerkingsapparaat voor landbouwprodukten verder ontwikkeld worden ter verbetering&#13;
van de landbouwstructuur. Van echte indirecte milieumaatregelen kan men niet&#13;
spreken. Hoogstens kan de verhoogde financiering van het Fonds bijdragen tot een&#13;
grotere stimulans om steun te verlenen om ontvolking van het platteland tegen te gaan&#13;
wat tevens tot het behoud van het milieu kan leiden. In 1989 is door de Commissie een&#13;
specifieke op deze Verordening gerichte maatregel door Spanje in Navarra goedgekeurd.&#13;
Deze voorzag met name in steun voor investeringen op het gebied van verwerking&#13;
en afzet en de infrastructuur.32&#13;
4.2. De milieugerichte aanpassing bij Vo. 1760/87&#13;
De derde wijziging van Vo. 797/85 behelst een groot aantal veranderingen en kwam tot&#13;
stand in het 'Europese Jaar van het Milieu'. Deze Verordening 1760/8733 bevat dan ook&#13;
een aantal wijzigingen waaruit blijkt dat met het milieu meer rekening is gehouden.34 De&#13;
verordening betreft de aanpassing van de landbouw aan de nieuwe marktsituatie en de&#13;
bevordering van het behoud van het agrarisch landschap.&#13;
De nieuwe Titel 01 introduceert een extensiverings- en omschakelingsschema. De&#13;
lidstaten dienen een steunregeling in te voeren die er op is gericht landbouwers te&#13;
stimuleren om over te gaan tot een extensivering en omschakeling van de produktie.&#13;
Deze regeling werd aanvankelijk beperkt tot de sectoren granen, rundvlees en wijn.&#13;
Omschakeling houdt in dat voortaan produkten worden geproduceerd waarvoor geen&#13;
overschot op de gemeenschapsmarkt bestaat. Extensivering is omschreven als een&#13;
produktievermindering met ten minste 20% van zogenaamde overschotprodukten voor&#13;
een periode van minstens 5 jaar zonder dat de produktiecapaciteit van andere overschotprodukten&#13;
zal stijgen. De bij extensivering beschikbaar gekomen grond kan braak&#13;
blijven liggen met de mogelijkheid van wisselbouw, kan worden bebost of voor nietagrarische&#13;
doeleinden worden bestemd. Dit zou ten goede kunnen komen aan de&#13;
bescherming van de agrarische ecosystemen. De beschikbare grond kan met name&#13;
gebruikt worden voor activiteiten die naast extra inkomsten het milieu ontzien. Bijvoorbeeld&#13;
alle vormen van groen toerisme, zoals de paardesport, jacht en hengelsport, of de&#13;
extensieve teelt van wild en dieren voor de beoefening van sport. Zodanig milieuvriendelijk&#13;
gebruik is echter niet een voorwaarde om in aanmerking te komen voor de steun.&#13;
De lidstaten kunnen naast een aantal voorgeschreven voorwaarden, zelf complementaire&#13;
eisen stellen. Milieuvriendelijk gebruik zou dus door de lidstaat zelf als vereiste&#13;
gesteld moeten worden. Naast de nieuwe titel 01 zijn er nog meer veranderingen in de oorspronkelijke Vo. 797/&#13;
85 aangebracht. Zo mag de nationale investeringssteun ten aanzien van de bedrijfsverbetering&#13;
boven op het nationale steunbedrag dat art. 4 lid 2 toestaat, nu ook verhoogd&#13;
worden indien deze dient ter bescherming en verbetering van het milieu. Eerst gold dit&#13;
alleen ten aanzien van investeringen voor de bouw van en verplaatsing ten algemene&#13;
nutte van bedrijfsgebouwen en voor grondverbeteringswerkzaamheden. Hiertoe is art.&#13;
8 lid 1 vervangen. De bescherming en verbetering van het milieu wordt aangemerkt als&#13;
een uitzondering op allerlei vormen van steunverleningsverboden en dit zal indirect&#13;
kunnen leiden tot een grotere stimulans om milieubeschermingsmaatregelen te nemen.&#13;
De landbouwer zal dan immers in aanmerking komen voor een hoger steunbedrag.&#13;
Verder wordt de toegestane compenserende vergoeding die de lidstaten toekennen voor&#13;
probleemgebieden met bijzonder ernstige permanente natuurlijke belemmeringen voor&#13;
de landbouwactiviteit op grond van art. 15 verhoogd van 101 tot 120 Ecu per grootvee -&#13;
eenheid en per hectare. Indien de grond wordt bebost krijgt men in plaats van 15 jaar nu&#13;
20 jaar de mogelijkheid tot steunverlening. Dit was noodzakelijk gezien het feit dat de&#13;
bosbouw vaak pas na langere tijd zijn vruchten kan afwerpen. De vergoeding uit het&#13;
Fonds voor de nationale steunverlening zal op grond van het nieuwe lid 4 verhoogd&#13;
worden van 25% naar 50% van het referentie-inkomen per volle arbeidskracht.35 Deze&#13;
regeling zal de landbouwactiviteit ook in die gebieden in stand houden waar anders&#13;
ontvolking van het platteland zou dreigen. Op deze manier kan het milieu beschermd&#13;
worden tegen door de afwezigheid van landbouwactiviteit ontstane ongeordende&#13;
bebossing of wildgroei waarvan landschapsbederf of monotonie het gevolg zou kunnen&#13;
zijn.36&#13;
De nieuwe Titel V, een nieuw art. 19,19 bis, 19 ter en 19 quater, heeft het milieu-aspect&#13;
binnen de Verordening aanzienlijk versterkt. De lidstaten kunnen op grond van deze&#13;
nieuwe artikels een specifieke steunregeling invoeren om het gebruik van milieuvriendelijke&#13;
produktiemethoden te stimuleren in gebieden die uit een oogpunt van natuurbehoud&#13;
en landschapsbescherming zeer kwetsbaar zijn. Landbouwers die de verbintenis&#13;
aangaan om ten minste vijfjaar dergelijke milieubeschermende landbouwproduktiemethoden&#13;
in te voeren, komen in aanmerking voor toekenning van een jaarlijkse premie per&#13;
hectare. In tegenstelling tot het oude art. 19 van Vo. 797/85, komen de uitgaven van de&#13;
steunverlening door de lidstaten nu wel in aanmerking voor vergoeding uit het Fonds.&#13;
Dit is een grote verbetering daar de financiële barrière om deze milieubevorderende&#13;
steunmaatregelen te nemen nu verlaagd wordt. Het Parlement is echter van mening dat&#13;
deze vergoeding uit het Fonds nog steeds niet hoog genoeg is om de doelstelling van&#13;
Titel V te bereiken.37&#13;
In de praktijk worden de op Titel V gebaseerde nationale steunmaatregelen voor&#13;
bescherming van het milieu door de lidstaten langzaam en moeizaam uitgevoerd. Eind&#13;
1988 hadden slechts twee lidstaten programma's bij de Commissie ingediend met het oog op de financiering door de Gemeenschap.38 Dit zijn de BRD en het Verenigd&#13;
Koninkrijk. De BRD heeft 16 actieprogramma's op grond van de nieuwe Titel V&#13;
ingediend. Het betreft voornamelijk de bescherming van biotopen zoals waterrijke&#13;
gebieden, onproduktief grasland en akkerranden of het behoud van het landschap. De&#13;
Commissie heeft hiervan slechts één beschikking gegeven waarbij een maatregel voor&#13;
communautaire steun in aanmerking wordt genomen. In het Verenigd Koninkrijk zijn&#13;
van de 20 ingediende actieprogramma's die vooral gericht zijn op milieubescherming&#13;
en landschapsbehoud, reeds negen programma's voor communautaire steun in aanmerking&#13;
gekomen.39 In 1989 werden slechts sporadisch programma's ten aanzien van milieuverbetering&#13;
ingediend, een enkele keer door andere lidstaten maar het merendeel is&#13;
van de BRD afkomstig. Recenter gegevens van 1990 zijn mij nog niet bekend.&#13;
Als laatste wijziging in Verordening 1760/87 zij genoemd de toekenning van bijkomende&#13;
steun voor omschakeling van de produktie, milieubehoud en bosbouwgerichte&#13;
beroepsopleiding in de landbouw. Hiertoe is art. 21 gewijzigd en is het bedrag voor&#13;
financiering uit het Fonds van uitgaven door lidstaten in het kader van dit artikel&#13;
verhoogd van 4500 tot 7000 Ecu per persoon die een volledige cursus of stage heeft&#13;
gevolgd. Ook deze maatregel zal ten goede aan het milieu kunnen komen. De scholing&#13;
van de landbouwer zal zich toespitsen op de mogelijkheid om alternatieve milieuvriendelijke&#13;
produktiemethoden te gebruiken en zijn inkomen te verhogen door economische&#13;
activiteiten te ontplooien zoals toerisme, jacht e.d. De Commissie heeft het belang van&#13;
milieugerichte landbouwopleiding sterk benadrukt.40&#13;
Concluderend heeft deze Verordening dus de milieubescherming tot een zeer belangrijke&#13;
doelstelling gemaakt in het landbouwstructuurbeleid en tevens de weg vrij&#13;
gemaakt voor een uitbreiding van die milieubescherming in opvolgende Verordeningen.&#13;
4.3. De milieu-effecten van Vo. 1094/88&#13;
Die uitbreiding vindt al plaats in Vo. 1094/88.41 Deze Verordening brengt een wijziging&#13;
wat betreft het uit produktie nemen van bouwland, zogenaamde set-aside, en de&#13;
extensivering en omschakeling van de produktie. Hiertoe zijn de nieuwe Titels 01,02&#13;
en 03 ingevoerd.&#13;
De set-aside regelingen, waarvoor de basis al in Vo. 1760/87 was gelegd, is bedoeld&#13;
als inkrimping van het areaal met ten minste 20% voor vijfjaar en is uitgebreid tot alle&#13;
bouwland. Eerst werd alleen steun verleend voor het uit produktie nemen van landbouwgrond&#13;
waarop overschotprodukten werden geteeld als onderdeel van de extensivering van de produktie.42 Omdat deze grond van jaar tot jaar verschillende bestemmingen&#13;
kan krijgen in het kader van vruchtwisseling werd het noodzakelijk geacht dit uit&#13;
te breiden tot alle bouwland. Om enerzijds toch een reële stimulans te creëren en&#13;
anderzijds te voorkomen dat lidstaten hogere steun verlenen dan gezien de inkomensdaling&#13;
noodzakelijk is, wordt een minimum van 100 Ecu en een maximum steunbedrag&#13;
van 600 Ecu per hectare per jaar vastgesteld. De vergoeding van deze uitgaven worden&#13;
nu gefinancierd door zowel afdeling Garantie als afdeling Oriëntatie van het Fonds met&#13;
50% van de eerste 200, 25% van de tot 400 en 15% van de tot 600 Ecu toegekende&#13;
steunverlening. De toegekende steun door de lidstaten die hoger ligt dan 600 Ecu komt&#13;
niet meer voor financiering uit het Fonds in aanmerking. Een verhoging tot een&#13;
maximumbedrag van 700 Ecu kan namelijk door de Commissie bij wijze van uitzondering&#13;
worden goedgekeurd. Dit is een achteruitgang ten opzichte van de oude regeling&#13;
van Vo. 1760/87. Weliswaar was daar het percentage van de nationale steunverlening&#13;
voor de set-aside regeling die voor vergoeding uit het Fonds in aanmerking kwam lager,&#13;
maar er was geen maximumsteunbedrag ingesteld. Daardoor bestond er een mogelijkheid&#13;
om financiering uit het Fonds te krijgen voor steunverlening in bepaalde toegestane&#13;
uitzonderingsgevallen boven de 700 Ecu, dat op grond van de nieuwe Vo. 1094/88&#13;
onmogelijk is.43&#13;
Het Economisch en Sociaal Comité heeft als kritiek opgemerkt dat na één jaar deze&#13;
regeling onvoldoende toepassing heeft gevonden, omdat lidstaten, waarvoor deze&#13;
maatregel in eerste instantie bedoeld was, de verstrekte steunbedragen niet geheel&#13;
opgebruiken. Een reden hiervoor is het feit dat bepaalde lidstaten door een gebrek aan&#13;
voldoende financiële middelen vaak onmogelijk de vereiste nationale vergoeding voor&#13;
de diverse steunregelingen beschikbaar kunnen stellen. Dit heeft tot gevolg dat de&#13;
landbouwers geen aanspraak kunnen maken op een volledige vergoeding en de&#13;
maatregel dan ook niet toepassen omdat hieraan voor hen geen enkel financieel voordeel&#13;
verbonden is.44 Ook de aan de set-aside steunregelingen verbonden milieu-effecten,&#13;
zoals bijvoorbeeld de verplichting van de begunstigde om de grond te onderhouden met&#13;
het oog op de milieubescherming, zullen dus onvoldoende resultaat opleveren.&#13;
De regeling voor de extensivering met als doel het produktiepotentieel minder&#13;
intensief te gebruiken, moet vanaf 1 januari 1990 worden uitgebreid tot andere sectoren&#13;
dan rundvlees en wijn alleen. Zowel voor de extensivering in Titel 02 als de regeling in&#13;
Titel 03 van omschakeling van de produktie wordt de financiering uit het Fonds iets&#13;
verhoogd.&#13;
4.4. De uitvoering van Vo. 1094/88&#13;
In de praktijk zijn lidstaten in 1989 begonnen met uitvoeringsbepalingen vast te stellen&#13;
voor de extensivering in de wijn en rundvleessector, set-aside en produktie-omschakeling45, na een moeilijke start. Op 7 december 1988 namelijk had de Commissie besloten&#13;
tegen een aantal lidstaten inbreukprocedures in te leiden wegens de niet-toepassing van&#13;
de set-aside regelingen, die 14 juli 1988 van kracht hadden moeten zijn.46 Geen enkele&#13;
lidstaat had zich strikt aan deze termijn gehouden. Ook het Parlement heeft de lidstaten&#13;
verzocht deze regelingen zo spoedig mogelijk in te voeren.47 Momenteel hebben het&#13;
Verenigd Koninkrijk, de BRD, Nederland, België, Frankrijk, Ierland, Spanje en&#13;
Griekenland de regeling ingevoerd.48 Er is echter ook kritiek op deze regelingen. Het&#13;
zou voor het milieu tot positievere resultaten hebben geleid indien de set-aside en de&#13;
extensivering geïntegreerd zou worden. Dit kan bijvoorbeeld door de landbouwer de&#13;
mogelijkheid te verlenen om een vermindering van zijn areaal te combineren met een&#13;
vermindering van het gebruik van kunstmest (stikstofmest) en schadelijke bestrijdingsmiddelen&#13;
en dusdanig de gewenste produktievermindering te bereiken. Op die manier&#13;
zou de verontreiniging door het gebruik van kunstmest e.d. tegengegaan kunnen worden&#13;
en tevens zouden er nieuwe biotopen kunnen ontstaan, zoals grasland en bosland. De&#13;
kritiek op de omschakeling richt zich vooral op het gevaar dat het simpelweg zal leiden&#13;
tot een verhoging van bebouwing van nieuwe produkten totdat ook daar een overschot&#13;
zal ontstaan. De plicht om om te schakelen naar bebouwing van produkten waarvoor&#13;
geen overschot bestaat zal namelijk slechts mogelijk zijn totdat ook voor deze produkten&#13;
een overschot zal zijn. Dit zal waarschijnlijk niet lang duren, omdat niet kan worden&#13;
voorkomen dat veel landbouwers zullen overschakelen op dezelfde produkten die dan&#13;
het meest rendabel zijn en waarvan geen overschot op de Gemeenschapsmarkt bestaat.&#13;
Bovendien zijn aan de omschakelingsregeling weinig gunstige effecten voor het milieu&#13;
verbonden omdat de bebouwing van nieuwe produkten even intensief zal zijn als de&#13;
bebouwing van de 'overschotprodukten' waarvoor deze produkten in plaats komen.49&#13;
Men kan dus stellen dat de gunstige milieu-effecten die deze wijzigingen zouden&#13;
kunnen hebben niet optimaal worden benut.&#13;
4.5. De vier verordeningen van 1989&#13;
In 1989 zijn een viertal Verordeningen tot wijziging van Vo. 797/85 tot stand gekomen.&#13;
Bij Vo. 591/8950 wordt de invoering van regelingen ten aanzien van de extensivering&#13;
uitgesteld tot 31 december 1990 en beperkt tot experimenten in het kader van proefprojecten.&#13;
Deze termijn was eerst gesteld op zes maanden na de inwerkingtreding van Vo.&#13;
1094/88 op 27 april 1988, waarbij de nieuwe extensiveringsregeling werd vastgesteld,&#13;
dat is dus 27 oktober 1988.51 De regeling had dus al moeten zijn ingevoerd. Omdat dit&#13;
blijkbaar moeilijkheden met zich meebracht is het bij deze verordening uitgesteld.&#13;
De bebossingsregeling staat centraal in Vo. 1609/8952, waarin een verbetering van de doeltreffendheid van de landbouwstructuur ten aanzien van de bebossing van landbouwgrond&#13;
als doel wordt gesteld. Het gaat om bebossing van grond die in het kader van&#13;
het streven naar een kleinere landbouwproduktie aan de landbouw is onttrokken. Door&#13;
middel van een jaarlijkse premie per beboste hectare probeert men de landbouwers er&#13;
toe te zetten hun landbouwgrond te bebossen. De bebossingssteun wordt verhoogd en&#13;
uitgebreid tot alle personen die landbouwgrond bebossen. Eerst kwam voor bebossingssteun&#13;
alleen in aanmerking de landbouwer die de landbouw als hoofdberoep uitoefende53&#13;
en landbouwbedrijfshoofden die extensiveringssteun ontvangen of de bosbouwcoöperaties&#13;
en verenigingen die de landbouwgrond van deze bedrijfshoofden bebossen.&#13;
54&#13;
Dit heeft zeker gunstige gevolgen voor het milieu. De verbetering van de beboste&#13;
oppervlakten, de aanleg van windsingels (tegengaan van bijvoorbeeld winderosie),&#13;
herstel van kurkboomgaarden en de aanleg van boswegen, brandstroken en bluswatervoorzieningen&#13;
wordt gestimuleerd door daar voldoende financiële compensatie tegen&#13;
over te zetten waardoor de landbouwer nu verzekerd is van een redelijk inkomen.&#13;
De Verordening 2156/8955 voorziet alleen in een aanpassing van de Ecu ten aanzien&#13;
van nieuwe wisselkoersen van de Duitse mark en de Nederlandse gulden die van&#13;
toepassing zijn in de landbouw.&#13;
Om de aanpassing van de produktiestructuur in de landbouw te bespoedigen wordt&#13;
een volgende wijziging vastgesteld in Verordening 3808/8956. Zo wordt de investeringssteun&#13;
uitgebreid tot personen die geen hoofdberoepslandbouwer zijn op voorwaarde&#13;
dat zij op hun landbouwbedrijf activiteiten op het gebied van bosbouw, toerisme, ambachtsnijverheid,&#13;
bescherming van het milieu en landschapsbehoud uitoefenen. Ook&#13;
voor investeringen voor verbetering van de hygiëne en het welzijn van dieren wordt&#13;
steun toegekend. De percentages van de investeringssteun en de vestigingssteun van&#13;
jonge landbouwers dienen te worden verhoogd. Een startpremie mag worden toegekend&#13;
aan samenwerkingsverbanden die nieuwe methoden voor de bescherming en de&#13;
verbetering van het milieu en landschapsbehoud toepassen. Verder mogen de lidstaten&#13;
de compenserende vergoeding in bepaalde probleemgebieden onderwerpen aan beperkende&#13;
voorwaarden met betrekking tot produktiemethoden die verenigbaar zijn met de&#13;
vereisten inzake milieubescherming en de instandhouding van het landschap. Ook deze&#13;
Verordeningen omvatten, dus een aantal veranderingen die op het eerste gezicht&#13;
positieve gevolgen kunnen hebben voor het milieu.&#13;
4.6. Tot slot&#13;
De laatste wijziging van Vo. 797/85 is Verordening 752/9057 en betreft een verhoging&#13;
van de vergoedingspercentages voor het uit produktie nemen van bouwland en verplicht&#13;
de lidstaten de nodige bekendheid aan steunregeling te geven. Een uitzonderlijke vooruitgang voor de milieubescherming kan men dit niet noemen. Echter de plicht tot meer&#13;
bekendheid geven van steunverlening zou kunnen bijdragen tot een toename van&#13;
gebruik van de steunregelingen. Deze plicht zou moeten worden uitgebreid tot alle&#13;
soorten, en met name de milieubeschermingsbevorderende steunverlening.&#13;
5. DE VERHOUDING TOT DE NIEUWE MILIEU-TITEL&#13;
Bekijkt men de nieuwe Milieu Titel VII, art. 130R-Tdieopop 1 juli 1987 zijn ingevoerd&#13;
bij de Europese Akte met betrekking tot de hier behandelde verordeningen, dan kan men&#13;
best tevreden zijn. Immers er zijn een groot aantal wijzigingen tot stand gekomen die in&#13;
steeds grotere mate landbouwers hebben getracht te stimuleren om zoveel mogelijk de&#13;
kwaliteit van het milieu te behouden, beschermen en te verbeteren. Geleidelijk is het&#13;
milieu-aspect geïntegreerd in het landbouwstructuurbeleid. Het is alleen jammer dat&#13;
hoewel de lidstaten verplicht worden bepaalde regelingen in te voeren, het gebruik van&#13;
die voorziening door de landbouwer facultatief blijft. Ook het feit dat op nationaal&#13;
niveau vaak de voorwaarden worden gesteld voor wie voor steunverlening in aanmerking&#13;
komt, zou het optimale gebruik van de voorzieningen kunnen belemmeren. Een&#13;
gevolg kan zijn dat in verschillende lidstaten verschillende voorwaarden worden gesteld&#13;
ten aanzien van de steunverlening, wat in het uiterste geval tot vervalste mededinging&#13;
zou kunnen leiden. De Commissie moet uiteraard eerst zijn goedkeuring verlenen aan&#13;
de voorgestelde steunverlening op grond van art. 92 tot 94 EEG-Verdrag en kan&#13;
hierdoor controle uitoefenen. Maar dan toch moet die steunverlening binnen de staat wel&#13;
toegankelijk zijn voor de landbouwers. Vaak leidt onbekendheid met de regeling tot het&#13;
mislopen van de steun waar de landbouwer voor in aanmerking komt. Bij de laatste Vo.&#13;
752/90 is al een plicht tot het geven van meer bekendheid aan de set-aside regeling&#13;
opgenomen. Hopelijk wordt deze plicht uitgebreid tot alle steunregelingen in het kader&#13;
van het landbouwstructuurbeleid.&#13;
Het beginsel in art. 130R lid 2, 'de vervuiler betaalt', gaat in de diverse Verordeningen&#13;
niet op. Dit zal ook onmogelijk zijn gezien de huidige situatie in de landbouw. De&#13;
toegekende steunverlening is noodzakelijk om de landbouwer te stimuleren nu door de&#13;
verslechterende landbouwsituatie zijn inkomen al niet meer echt gewaarborgd is, toch&#13;
milieuvriendelijke produktiemethoden toe te passen. Indien hij zelf de financiële&#13;
consequenties moet dragen van de diverse milieubeschermingsvereisten, dan zou de&#13;
landbouwer geneigd zijn om de milieu-onvriendelijke maar wel goedkopere produktiemethoden&#13;
te prefereren.&#13;
6. CONCLUSIE&#13;
Concluderend kan men stellen dat geleidelijk steeds meer rekening is gehouden met het&#13;
milieu. De wijzigingen van de Verordening 797/85 hebben er uiteindelijk toe geleid dat&#13;
in elk artikel het woord milieu wel te vinden is. Ofwel er wordt extra steun verleend&#13;
indien men zich aan de milieuvereisten houdt ofwel milieubescherming op zich zelf&#13;
geeft al het recht op steunverlening. Artikel 19 is slechts één keer gewijzigd in Verordening 1760/87. De Commissie heeft al een reeks steunverleningen gebaseerd op&#13;
art. 19 toegestaan. Het is echter jammer dat vergoeding van de steunverlening uit het&#13;
Fonds minder vaak is toegekend. Het zal de lidstaten niet bepaald stimuleren steunverleningen&#13;
ruimer toe te passen omdat er dan geen financiële vergoeding uit het Fonds&#13;
tegenover staat en de uitgaven hiervoor dus alleen uit nationale middelen zullen moeten&#13;
worden bekostigd. Ook is het noodzakelijk, zoals al eerder vermeld is, dat er meer&#13;
bekendheid aan de bestaande steunregelingen wordt gegeven om landbouwers aan te&#13;
moedigen tot het gebruik ervan. Te weinig landbouwers zijn op de hoogte van de&#13;
verschillende mogelijkheden om nationale steun te krijgen voor bepaalde projecten.&#13;
Daar de effecten van structurele maatregelen vaak pas te bemerken zijn na langere&#13;
tijd, is het nu nog te vroeg om over succesvolle resultaten te spreken. Maar indien de&#13;
tendens van een steeds milieubewuster landbouwstructuurbeleid zich voortzet, zal het&#13;
uiteindelijk veel vruchten afwerpen.&#13;
LITERATUUR&#13;
- Landbouwbulletin Groen Europa, Het nieuwe structuurbeleid voor de landbouw,&#13;
nr. 211.&#13;
- Landbouwbulletin Groen Europa, Twintig Jaar Europese Landbouw,&#13;
Supplement op het verslag 1986 over de toestand van de landbouw, nr. 217.&#13;
- Landbouwbulletin Groen Europa, Een nieuw Gemeenschappelijk&#13;
Landbouwstructuurbeleid, nr. 181, Supplement van het Documentatiebulletin&#13;
D/AGR/NL.&#13;
- De toestand van de Landbouw in de Gemeenschap, Verslag 1984,&#13;
gepubliceerd in samenhang met het 'Zeventiende Algemeen Verslag over de&#13;
werkzaamheden van de Europese Gemeenschappen', Commissie van de Europese&#13;
Gemeenschappen, Brussel, Luxemburg, 1985.&#13;
- De toestand van de Landbouw in de Gemeenschap, Verslag 1985,&#13;
gepubliceerd in samenhang met het 'Achttiende Algemeen Verslag over de&#13;
werkzaamheden van de Europese Gemeenschappen', Commissie van de Europese&#13;
Gemeenschappen, Brussel, Luxemburg, 1986.&#13;
- De toestand van de landbouw in de Gemeenschap, Verslag 1986,&#13;
gepubliceerd in samenhang met het 'Negentiende Algemeen Verslag over de&#13;
werkzaamheden van de Europese Gemeenschappen', Commissie van de Europese&#13;
Gemeenschappen, Brussel, Luxemburg, 1987.&#13;
- De toestand van de Landbouw in de Gemeenschap, Verslag 1987,&#13;
gepubliceerd in samenhang met het 'XXe Algemeen Verslag over de&#13;
werkzaamheden van de Europese Gemeenschappen', Commissie van de Europese&#13;
Gemeenschappen, Brussel, Luxemburg, 1988.&#13;
- De toestand van de Landbouw in de Gemeenschap, Verslag 1988,&#13;
gepubliceerd in samenhang met het 'XXIe Algemeen Verslag over de&#13;
werkzaamheden van de Europese Gemeenschappen', Commissie van de Europese&#13;
Gemeenschappen, Brussel, Luxemburg, 1989.&#13;
- De toestand van de landbouw in de Gemeenschap, Verslag 1989, gepubliceerd in samenhang met het 'XXIIIe Algemeen Verslag over de werkzaamheden van de&#13;
Europese Gemeenschappen', Commissie van de Europese Gemeenschappen, Brussel,&#13;
Luxemburg, 1990.&#13;
- XXIe Algemeen Verslag over de werkzaamheden van de Europese&#13;
Gemeenschappen 1987, Commissie van de Europese Gemeenschappen.&#13;
- XXIIe Algemeen Verslag over de werkzaamheden van de Europese&#13;
Gemeenschappen 1988, Commissie van de Europese Gemeenschappen.&#13;
- XXIIIe Algemeen Verslag over de werkzaamheden van de EG 1989,&#13;
Commissie, p. 253 nr. 562.&#13;
- Mededeling van de Commissie aan de Raad en het Parlement, Perspectieven&#13;
voor het Gemeenschappelijk Landbouwbeleid, 8-8-1985, Com. (85) 33 def.,&#13;
(Groenboek).&#13;
- Mededeling van de Commissie, Milieu en Landbouw, 16-8-88, Com. (88)&#13;
338 def.&#13;
- Bulletin van de EG, nrs. 1-12 vanjaargangen 20 en 21, 1987-1988.&#13;
- Zie voor de werking in de praktijk van de Richtlijnen 72/159-16 l/EEG;&#13;
Land-bouwbulletin Groen Europa, Het nieuwe structuurbeleid voor de landbouw, nr.&#13;
211, p. 2-3 (para's 9-13).&#13;
- Artikel: Agriculture and the Environment: towards integration, EEB.</content><legacyfootnotes>1. Mededeling voor de Commissie aan de Raad en het Parlement, Perspectieven voor het Gemeenschappelijk&#13;
Landbouwbeleid, 8-8-1985, Com. (85) 33 def., (Groenboek)&#13;
2. De toestand van de landbouw in de Gemeenschap, Verslag 1989, Gepubliceerd in samenhang met het&#13;
'XXIIIe Algemeen Verslag over de werkzaamheden van de Europese Gemeenschappen', Commissie van de&#13;
Europese Gemeenschappen, Brussel, Luxemburg, 1990, p. 100.&#13;
3. PB L 136 van 17.12.1962, p. 2892.&#13;
4. PB L 94 van 28.4.1970, p. 13.&#13;
5. PB L 94 van 23.4.1972, p. 1; en zie Beschikking van de Minister van Landbouw en Visserij van 10.5.1972&#13;
(Beschikking uitvoering EEG-richtlijnen) Stcrt. 91/1972; Besluit van de SOSL van 25.10.1972 op grond van&#13;
artikel 1 Beschikking uitvoering EEG-structuur-richtlijn (Kaderbesluit landbouwbedrijven met ontwik&#13;
kelingsmogelijkheden ) Stcrt. 221/1972; Besluit SOSL van 25.10.1972 op grond van het kaderbesluit land&#13;
bouwbedrijven met ontwikkelingsmogelijkheden (Toepassingsbesluit akkerbouw, veehouderij- en gecombi&#13;
neerde bedrijven met toekomstmogelijkheden) Stcrt. 221/1972.&#13;
6. PB L 94 van 23.4.1972, p. 9; Beschikking uitvoering EEG-richtlijnen, Stcrt. 91/1972; Besluit SOSL van&#13;
25.10.1972 o.g.v. art. 2 van de Beschikking uitvoering EEG-richtlijnen (Beëindigingsvergoedingen Besluit)&#13;
Stcrt. 221/1972.&#13;
7. PB L 94 van 23.4.1972, p. 15; Beschikking van de Minister van Landbouw en Visserij van 11.3.1977&#13;
betreffende de regeling bijscholing van de in de landbouw werkzame personen, Stcrt. 140/1977.&#13;
8. Zie voor de werking in de praktijk van de richtlijnen 72/159-161/EEG; Landbouwbulletin Groen Europa, Het&#13;
nieuwe structuurbeleid voor de landbouw, nr. 211, p. 2-3 (para's 9-13).&#13;
9. 75/268/EEG, PB L 128 van 19-05-1975; Besluit Stichting Beheer Landbouwgronden van 19.12.1978 tot&#13;
vaststelling Besluit bijdragen probleemgebieden, goedgekeurd door de Minister van Landbouw en Visserij d.d.&#13;
29 mei 1979 no. J 2001, Stcrt. 166/1979; Besluit van de Stichting Beheer Landbouwgronden van 19.12.1978&#13;
o.g.v. art. 3 van haar statuten tot vaststelling Uitvoeringsbesluit Bijdragen Probleemgebieden, Stcrt. 166/1979.&#13;
10. Landbouwbulletin Groen Europa, Twintig Jaar Europese Landbouw, supplement op het verslag 1986 over&#13;
de toestand van de landbouw, nr. 217, p. 57.&#13;
11. PB L 51 van 23.2.1977, p. 1.&#13;
12. PB L 206 van 26.7.1978, PB L 43 van 20.2.1979, PB L 38 van 14.2.1979, PB L 166 van 23.6.1978.&#13;
13. Zie voor een goed overzicht hiervan; Landbouwbulletin Groen Europa, Een nieuw Gemeenschappelijk&#13;
Landbouw structuurbeleid, nr. 181, Supplement van het Documentatiebulletin D/AGR/NL.&#13;
14. PB L 93 van 30.3.1985; zie ook Stcrt. 175/1986 van 8.9.1986.&#13;
15. Een aantal structuurmaatregelen gebaseerd op Vo. 797/85 zijn in de Nederlandse wetgeving uitgewerkt:&#13;
SOSL-Besluit inzake structuurverbetering landbouwbedrijven, Stcrt. 1985 nr. 185; Beschikking beheersover&#13;
eenkomsten 1983 (en opvolgende jaren), Stcrt. 1983 nr. 253.&#13;
16. Het referentie-inkomen wordt vastgesteld op het peil van het gemiddelde brutoloon van de niet-agrarische&#13;
werknemers in het betrokken gebied.&#13;
17. Artikel 8 lid 1.&#13;
18. In Nederland is er een regeling die specifiek op art. 8 van Vo. 797/85 is gebaseerd; Complementaire regeling&#13;
voor investeringen in landbouwbedrijven (stimulering investeringen ter bescherming en verbetering van&#13;
milieu, kwaliteitproduktie en arbeidsomstandigheden, SOSL, Stcrt. 1989 nr. 221 van 13 november 1989, p.6.&#13;
19. Artikel 7.&#13;
20. artikel 9 tot en met artikel 12.&#13;
21. Zie voor een volledig overzicht van alle maatregelen: De toestand van de Landbouw in de Gemeenschap,&#13;
Verslag 1985, gepubliceerd in samenhang met het 'Achtiende Algemeen Verslag over de werkzaamheden van&#13;
de Europese Gemeenschappen', p. 88-95.&#13;
22. Mededeling van de Commissie aan de Raad en het Parlement, Perspectieven voor het gemeenschappelijk&#13;
Landbouwbeleid, 8-8-1985, Com. (85) 33 def., (Groenboek)&#13;
23. Mededeling van de Commissie, Milieu en Landbouw, 16-8-88, Com. (88) 338 def., p. 14.&#13;
24. De Toestand van de Landbouw in de Gemeenschap, Verslag 1987, p. 88, nr. 142.&#13;
25. Bulletin van de Europese Gemeenschappen, Commissie, Nr. 7/8 1978, 21e jaargang, p. 46.&#13;
26. BP L 67 van 26.6.87, zie para. 3.2.&#13;
27. Zie artikel 8 lid 2 van Vo. 797/85 en para. 2.2.&#13;
28. PB L 372 van 3.12.85.&#13;
29. Bulletin van de Europese Gemeenschappen, Commissie, Nr. 7/8, 1987, 21e jaargang.&#13;
30. PB C 176 van 14.7.1986.&#13;
31.PBL 194 van 7.7.86.&#13;
32. Zie noot 25, nr. 10 1989, 23e jaargang, p. 50.&#13;
33. PB L 67 van 26.6.87. Omdat de bescherming van het milieu expliciet werd vermeld als aanpassing van de&#13;
landbouw aan de nieuwe marktsituatie, kon Verordening 1760/87 geheel als basis van Artikel 43 EEG-Verdrag&#13;
worden genomen en niet op grond van arts. 100 en 235 die gebruikelijk waren voor legitimering van milieu&#13;
wetgeving voordat de Europese Akte op 1 juli 1987 van toepassing werd.&#13;
34. Nederlandse regelingen gebaseerd op Vo. 1760/87 zijn; Regeling ter verbetering van de vakbekwaamheid&#13;
van de in de landbouw werkzame personen, Stcrt. 1988 nr. 234 van 1 december 1988, p. 9; Vergoedingsregeling&#13;
voor uittreding van werknemers in de landbouw, SOSL, Stcrt. 1988 nr. 114; Beschikking terugbetaling&#13;
ingehouden medeverantwoordelijkheidsheffingen granen i.v.m. uit produktie nemen van bouwland, Stcrt.&#13;
1989 nr. 250 van 23 december 1989, p. 8. Op het gebied van extensivering en omschakeling is tot nu toe nog&#13;
niets in Nederland geregeld.&#13;
35. Het referentie-inkomen wordt vastgesteld op het peil van het gemiddelde brutoloon van de niet-agrarische&#13;
werknemers in het betrokken gebied.&#13;
36. BP C 227 van 8.9.86; houdende het advies van het Parlement inzake Verordening 1760/87 waarin wordt&#13;
benadrukt in overweging L dat in achtergebleven regio's ontvolking van het platteland voorkomen dient te&#13;
worden aangezien dit leidt tot het 'ecologische, economische, sociale en culturele verval'.&#13;
37. PB C 227 van 8.9.86, nr. 72 , p. C 227/118.&#13;
38. XXIIe Algemeen Verslag over de werkzaamheden van de Europese Gemeenschappen 1988, Commissie&#13;
van de Europese Gemeenschappen, p. 288 nr. 645.&#13;
39. Bulletin van de EG, nrs. 1-12 van jaargangen 20 en 21, 1987-1988; De De Toestand van de Landbouw in&#13;
de Gemeenschap, Verslag 1988, p. 108 nr. 205.&#13;
40. COM (88) 338 def. die aansluit op overwegingen in het Groenboek, juli 1985.&#13;
41. PB L 106 van 27.4.88.&#13;
42. Zie artikel 1 bis lid 2 van Verordening 1760/87. In Nederland is al vrij snel aan de set-aside regeling&#13;
uitvoering gegeven in Beschikking ter zake van het uit produktie nemen van bouwland (art. 15 en 16&#13;
Landbouwwet), Stcrt. 1988 nr. 158 van 17 augustus 1988, p. 2.&#13;
43. Vergelijk artikel 1 bis jo 26 lid 2 van Vo. 1760/87 met artikel 1 bis jo 26 lid 2 de nieuw toegevoegde alinea&#13;
van Vo. 1094/88.&#13;
44. PB C 268 van 20.10.89.&#13;
45. XXIIIe Algemeen Verslag over de werkzaamheden van de EG 1989, Commissie, p. 253 nr. 562.&#13;
46. Vo. 1272/88, PB L 121 van 11.5.88.&#13;
47. Resolutie van 13 december 1988, PB C 12 van 16.1.89.&#13;
48. Buil. EG, Commissie, Nr. 12 1988 21e jaargang, p. 109 punt 2.1.278.&#13;
49. Artikel: Agriculture and the Environment: towards integration, EEB.&#13;
50. PB L 65 van 9.3.1989.&#13;
51. Zie artikel 32 van Vo. 797/85.&#13;
52. PB L 165 van 15.6.89.&#13;
53. Artikel 20, lid 1 jo. artikel 2, lid 1, sub a) van Vo. 797/85.&#13;
54. De na lid 1 van Artikel 20 nieuw toegevoegde alinea bij Vo. 1760/87.&#13;
55. PB L 207 van 19.7.89.&#13;
56. PB L371 van 20.12.89.&#13;
57. PB L 83 van 26.3.90.&#13;
</legacyfootnotes><footnotes><footnote/></footnotes><auteurs>Mr. N.L.J.T. Horbach</auteurs><published>1990-11-01 00:00:00</published><modified>1990-11-01 00:00:00</modified><editiondate>1990-11-01</editiondate><htmlpath>https://denhollander.info/artikel/6229</htmlpath></article>
</articles></edition>