<edition><articles><article><jaar>1999</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/1999</searchword><id>5699</id><udhid>UDH:TvAR/5699</udhid><titel>Bedrijfsbeëindigingsregelingen voor agrarisch zelfstandigen. Preadvies Vereniging voor Agrarisch Recht</titel><searchwords><searchword>TvAR 4/1999</searchword><searchword>UDH:TvAR/5699</searchword></searchwords><attachments><attachment><name>1999_nr 4_Artikel_Engels.pdf</name><extention>pdf</extention><url>https://denhollander.info/download/5631/ci</url></attachment></attachments><inleiding>Inleiding&#13;
Voor agrarische ondernemers zijn diverse bedrijfsbeëindigingsregelingen beschikbaar.&#13;
Niet al deze regelingen zijn specifiek bedoeld voor agrarisch zelfstandige ondernemers.&#13;
Zij kunnen er echter wel gebruik van maken. Momenteel zijn er echter ook&#13;
regelingen die het beëindigen van het bedrijf subsidiëren en faciliteren, en die slechts&#13;
voor een enkele sector binnen het agrarische bedrijfsleven toepasbaar zijn. Er is voor&#13;
gekozen om binnen het kader van dit preadvies iets te schrijven over de volgende&#13;
regelingen. Aan de orde zullen worden gesteld:&#13;
– de wet inkomensvoorziening oudere en gedeeltelijk arbeidsongeschikte zelfstandigen&#13;
(Wet IOAZ);&#13;
– het bijstandsbesluit zelfstandigen, regeling voor beëindigende ondernemers (Bbzbeëindigers);&#13;
– Beëindigingsregelingen varkensbedrijven in de Ecologische hoofdstructuur (Bevar);&#13;
– de opkoopregeling varkensrechten;&#13;
– de structuurverbeteringsregeling glastuinbouw, ‘glasafbraakregeling’.&#13;
Op het moment van afsluiten van dit artikel is nog aangekondigd1 een (tijdelijke)&#13;
regeling voor vervroegde uittreding voor ondernemers in de varkenshouderij die&#13;
ouder zijn dan 52 jaar, waarna zij na drie jaar zouden kunnen doorstromen naar de&#13;
IOAZ. Hoewel dit voor vele varkenshouders toe te juichen is, meen ik toch dat een&#13;
dergelijk beleid in een breder kader getrokken zou moeten worden en aldus geplaatst&#13;
in een breder natuur-, milieu- en landschapsbeleid, waarbij een dergelijke regeling ten&#13;
minste voor alle veehouders zou moeten kunnen gelden. Als veehouderij schadelijk is&#13;
voor natuur, milieu of landschap, dan geldt dit zeker niet alleen voor varkens.&#13;
Gelet op de beschikbare ruimte zal ik vooral ingaan op de voorwaarden van de diverse&#13;
regelingen en de middelen die worden verstrekt om beëindiging van het bedrijf&#13;
mogelijk te maken.</inleiding><content>Wet inkomensvoorziening oudere en gedeeltelijk arbeidsongeschikte&#13;
zelfstandigen (IOAZ)&#13;
De IOAZ2 biedt een inkomensgarantie op het niveau van het sociaal minimum aan&#13;
gewezen zelfstandigen. Een gewezen zelfstandige is iemand die voor de voorziening&#13;
in het bestaan was aangewezen op arbeid in het eigen bedrijf of beroep, de leeftijd van&#13;
65 jaar nog niet heeft bereikt en voldoet aan de wettelijke criteria (art. 2). De IOAZ&#13;
onderscheidt daarbij twee groepen:&#13;
1. oudere zelfstandigen;&#13;
2. gedeeltelijk arbeidsongeschikte zelfstandigen.&#13;
Met gewezen zelfstandigen kunnen drie groepen worden gelijkgesteld:&#13;
1. de meewerkende echtgenoot die voldoet aan de desbetreffende criteria in de Wet&#13;
inkomstenbelasting 1964;&#13;
2. degenen die het bedrijf of beroep gezamenlijk hebben uitgeoefend in een maatschap,&#13;
vennootschap onder firma of commanditaire vennootschap. Criteria daarbij&#13;
zijn het (mee)uitoefenen van de volledige zeggenschap en het (mee)dragen van de&#13;
financiële risico’s;&#13;
3. degene die, anders dan als werknemer in de zin van de Werkloosheidswet, het&#13;
bedrijf of beroep heeft uitgeoefend in de vorm van een BV of een NV.&#13;
De uitkering wordt verstrekt na noodgedwongen beëindiging van het bedrijf of&#13;
beroep. Bij een gedeeltelijk arbeidsongeschikte gewezen zelfstandige kan dit een aanvulling&#13;
vormen op de Wet arbeidsongeschiktheidsverzekering zelfstandigen (WAZ),&#13;
welke in dit verband als opvolger van de Algemene Arbeidsongeschiktheidswet&#13;
(AAW) kan worden gezien. Met ‘noodgedwongen’ wordt bedoeld een economische&#13;
noodzaak of een noodzaak gelegen in de arbeidsongeschiktheid van de zelfstandige.&#13;
Een uitkering op grond van de Wet IOAZ moet worden aangevraagd voordat de&#13;
bedrijfs- of beroepsuitoefening daadwerkelijk wordt gestaakt. Onder normale&#13;
omstandigheden zal dit samenvallen met het tijdstip van fiscale staking. Dit hoeft&#13;
echter niet steeds het geval te zijn. Zo kan er fiscaal sprake zijn van een staking van de&#13;
onderneming, terwijl er nog steeds activiteiten plaatsvinden die ertoe leiden dat er&#13;
geen staking is in de zin van de IOAZ. Het is aan te raden om een dergelijke situatie&#13;
te vermijden; immers, dergelijke activiteiten kunnen de toegang tot de IOAZ in de&#13;
toekomst definitief afsluiten.&#13;
De beëindiging moet plaatshebben binnen anderhalf jaar na het moment van de&#13;
aanvraag. Een aanvraag kan overigens te allen tijde worden ingetrokken, waarna op&#13;
een later moment een nieuwe aanvraag kan worden ingediend.&#13;
Criterium zelfstandige&#13;
Om te worden aangemerkt als gewezen zelfstandige die was aangewezen op arbeid in&#13;
het eigen bedrijf of beroep, moet worden voldaan aan het urencriterium voor de toepassing&#13;
van de zelfstandigenaftrek, bedoeld in art. 44 m lid 1 of 4 van de Wet op de inkomstenbelasting 1964. Dit houdt in dat men minimaal 1225 uur per jaar in eigen&#13;
bedrijf werkzaam moet zijn geweest of zelfstandig beroep hebben uitgeoefend. Als&#13;
een partner in het bedrijf meewerkt, geldt voor de zelfstandige een minimum van 875&#13;
uur en voor de partner een minimum van 525 uur. Het standpunt van de inspecteur of&#13;
de uitspraak van de rechter zal in het algemeen beslissend zijn als bij de uitvoeringsinstantie&#13;
twijfel zou rijzen bij de vraag of ook feitelijk aan het urencriterium wordt voldaan.&#13;
Omgekeerd kan echter niet zonder meer uit het feit dat de aanvrager geen zelfstandigenaftrek&#13;
krijgt, worden afgeleid dat hij geen zelfstandige is in de zin van de&#13;
IOAZ. Een meewerkende echtgenoot en een dga zouden dan immers uit de boot vallen.&#13;
Nagegaan zal dan moeten worden of feitelijk aan het urencriterium wordt voldaan.&#13;
Voorwaarden voor oudere zelfstandigen&#13;
Om voor een uitkering op grond van de IOAZ in aanmerking te komen, moet de&#13;
oudere zelfstandige:&#13;
– 55 jaar of ouder zijn, maar jonger dan 65 jaar op het moment van beëindiging van&#13;
het bedrijf;&#13;
– een zelfstandig bedrijf of beroep uitoefenen waarvan de inkomsten, naar mag worden&#13;
verwacht, beneden het sociaal minimum blijven. Dit sociaal minimum&#13;
bedraagt voor 1999 ƒ 41.200,–;&#13;
– in de afgelopen drie jaren in Nederland uit zelfstandig beroep of bedrijf uitgeoefend&#13;
bedrijf een gemiddeld inkomen hebben gehad dat beneden het sociaal minimum&#13;
lag;&#13;
– in de zeven jaar daarvóór gewerkt hebben, hetzij in loondienst, hetzij als zelfstandige.&#13;
In totaal dus een tienjaarseis van arbeidsverleden.&#13;
Bij deze categorie gaat het om zelfstandigen die in de afgelopen drie (boek)jaren&#13;
gemiddeld een inkomen3 hebben gehad beneden ƒ 41.200,– en van wie verwacht mag&#13;
worden dat zij bij (normale) voortzetting van het bedrijf dit inkomen ook niet meer&#13;
zullen kunnen behalen. Het laatste boekjaar hoeft niet noodzakelijk te zijn afgesloten.&#13;
In de toelichting is aangegeven dat het inkomen in het algemeen wordt vastgesteld&#13;
aan de hand van boekhoudverslagen en fiscale gegevens. Er hoeft dus nog geen&#13;
jaarrekening te zijn. Bij de behandeling van de IOAZ in het parlement is gezegd dat&#13;
het in redelijke mate duidelijk moet zijn dat indien het inkomen beneden de grens van&#13;
art. 4 (thans art. 5) ligt, het toekennen van een IOAZ-uitkering geen beletsel is. Het&#13;
door de rapporteur geschatte inkomen over het laatste jaar kan voldoende zijn. Dit&#13;
jaar moet dan wel zo ver voorbij zijn dat een reële schatting van het inkomen kan&#13;
worden gemaakt.&#13;
Volgens de Centrale Raad van Beroep4 is voor de voorwaarde van een in Nederland&#13;
gevestigd bedrijf of beroep voldoende dat het bedrijf gedurende die periode in&#13;
Nederland is gevestigd en overeenkomstig de Nederlandse wetgeving is uitgeoefend. In de artikelsgewijze toelichting bij art. 4 (thans art. 5) is aangegeven dat perioden van&#13;
ziekte en arbeidsongeschiktheid meetellen voor de bepaling van het arbeidsverleden.&#13;
De voorwaarde dat drie jaar een zelfstandig bedrijf of beroep moet zijn uitgeoefend,&#13;
wordt overigens strikt en met een zwaardere bewijslast gehanteerd. De zevenjaarseis&#13;
(daaraan voorafgaand) is lichter. Beoordeling van het onafgebroken karakter&#13;
van de periode van zeven jaar is niet steeds goed mogelijk. Enige onderbreking is aanvaardbaar,&#13;
met name wat betreft de overgang van werknemerschap naar ondernemerschap.&#13;
5 De gewezen zelfstandige dient aannemelijk te maken dat in die periode arbeid&#13;
is verricht als zelfstandige en/of als ondernemer.&#13;
Voorwaarden voor gedeeltelijk arbeidsongeschikte zelfstandigen&#13;
Om voor een uitkering op grond van de IOAZ in aanmerking te komen, moet de&#13;
gedeeltelijk arbeidsongeschikte zelfstandige:&#13;
– gedeeltelijk arbeidsongeschikt zijn (meer dan 25%, doch minder dan80% op grond&#13;
van de WAZ en in verband daarmee ook een uitkering ontvangen) en jonger dan&#13;
65 jaar zijn;&#13;
– het bedrijf of beroep beëindigen in verband met arbeidsongeschiktheid;&#13;
– een zelfstandig bedrijf of beroep hebben waarvan de inkomsten, naar verwacht&#13;
mag worden, beneden het sociaal minimum blijven;&#13;
– drie jaar in Nederland werkzaam zijn geweest als zelfstandige.&#13;
Het gaat hier om gedeeltelijk arbeidsongeschikten die als gevolg van hun arbeidsongeschiktheid&#13;
het bedrijf niet meer kunnen voortzetten. Er ontstaat (art. 6 lid 2) geen&#13;
recht op IOAZ-uitkering zolang er geen recht op uitkering ingevolge de WAZ&#13;
bestaat. Er dient een nauwe relatie te bestaan tussen de arbeidsongeschiktheid en de&#13;
bedrijfsbeëindiging. Het moet duidelijk zijn dat de onvoldoende bedrijfsresultaten en&#13;
-prognoses niet louter door de bedrijfsvoering worden veroorzaakt, maar mede&#13;
samenhangen met de arbeidsongeschiktheid. Bij volledige arbeidsongeschiktheid&#13;
(80% of meer) heeft men geen toegang tot de IOAZ. Indien iemand een IOAZ-uitkering&#13;
geniet op basis van gedeeltelijke arbeidsongeschiktheid en hij wordt vervolgens&#13;
‘afgeschat’ naar minder dan 25% arbeidsongeschiktheid, verliest hij zijn recht op uitkering&#13;
als hij op dat moment nog geen 55 jaar is. Heeft de zelfstandige de leeftijd van&#13;
55 jaar dan wel bereikt, dan kan de uitkering worden voortgezet.&#13;
Recht op uitkering op grond van de wet&#13;
De IOAZ geeft een aanvulling op het gezinsinkomen tot het sociaal minimum. De&#13;
hoogte van het daarbij behorende bedrag is afhankelijk van de persoonlijke situatie&#13;
van de gewezen zelfstandige. Op grond van art. 5 lid 1 hebben recht op een uitkering:&#13;
– de gewezen zelfstandige en zijn/haar echtgenoot/echtgenote;&#13;
– de alleenstaande gewezen zelfstandige met een of meer kinderen;&#13;
– de alleenstaande gewezen zelfstandige zonder kinderen. De uitkeringen worden gebaseerd op grondslagen6 die zodanig worden vastgesteld&#13;
dat deze netto gelijk zijn aan de in de wet genoemde nettobedragen.7 Deze nettobedragen&#13;
volgen de ontwikkeling van het nettominimumloon en minimumjeugdloon.&#13;
Nieuwe arbeid en vrijstelling&#13;
In hoofdstuk 4 van de wet (art. 34 t/m 38) is de hernieuwde inschakeling in het&#13;
arbeidsproces geregeld. De uitkering is erop gericht de belanghebbende in staat te&#13;
stellen zelfstandig in het bestaan te voorzien. Burgemeester en wethouders hebben de&#13;
plicht om dit te bevorderen (art. 34) en de belanghebbende is verplicht om naar vermogen&#13;
passende arbeid zien te krijgen en zich als werkzoekende in te schrijven bij de&#13;
Arbeidsvoorzieningsorganisatie (art. 35). B&amp;W kunnen besluiten de verplichtingen&#13;
van art. 35 niet op te leggen. In de Regeling vrijstellingen verplichtingen IOAW en&#13;
IOAZ8 is onder meer geregeld dat personen van 57,5 jaar of ouder niet meer als&#13;
werkzoekende bij de arbeidsvoorzieningsorganisatie ingeschreven behoeven te zijn&#13;
en niet meer actief naar andere arbeid behoeven uit te zien.&#13;
Inkomen en vrijlating&#13;
Art. 8 van de wet geeft aan wat onder ‘inkomen’ (van de zelfstandige en zijn – eventuele&#13;
– echtgenoot) moet worden verstaan. Een nadere uitwerking is te vinden in het&#13;
Inkomensbesluit IOAZ.9&#13;
Bij de berekening van het inkomen blijven inkomsten uit vermogen buiten&#13;
beschouwing tot een vermogen van ƒ 216.500,– (art. 8 lid 2).10 Deze waarde wordt&#13;
vastgesteld onmiddellijk nadat het bedrijf of beroep is beëindigd. De waardering van&#13;
vermogensbestanddelen gaat in de IOAZ in grote lijnen op dezelfde grondslag als de&#13;
waardering voor de vermogensbelasting.11 Voor het meerdere vermogen boven&#13;
ƒ 213.000,– gaat de wet uit van een (fictief) rendement van 4%.12 Deze fictieve inkomsten&#13;
worden in zijn geheel in mindering gebracht op de uitkering.&#13;
Bij beëindiging van het bedrijf en overdracht aan een eigen kind geldt dat de grond&#13;
wordt gewaardeerd op basis van de waarde in verpachte staat en productierechten op&#13;
basis van de boekwaarde. De Afdeling Bestuursrechtspraak van de Raad van State&#13;
volgt ook deze lijn: “Een redelijke wetstoepassing brengt met zich mee dat aan een&#13;
toegekend quotum geen waard wordt toegekend, indien sprake is van overdracht van&#13;
het bedrijf van ouders aan kinderen of bij uittreding uit een samenwerkingsverband,&#13;
en dit door partijen is overeengekomen”. 13 Inkomsten van de gewezen zelfstandige of de partner uit of in verband met arbeid&#13;
(zoals loon, pensioen, VUT, ANW, WAO, WAZ e.d.) komen in beginsel in mindering&#13;
op de uitkering. De wet stelt niet de eis dat als aanvulling op de WAZ eerst een uitkering&#13;
op grond van de Toeslagenwet wordt aangevraagd. Ter vermijding van (jaarlijks&#13;
terugkerende) rompslomp doet de aanvrager dit dan ook meestal niet.&#13;
Alleenstaande ouders met een kind onder de vijf jaar en personen van 57,5 jaar of&#13;
ouder komen in aanmerking voor vrijlating van een deel van hun inkomen uit arbeid.&#13;
Bij het berekenen van de vrijlating wordt uitgegaan van het bruto-inkomen, inclusief&#13;
vakantietoeslag en eventuele overhevelingstoeslag. Wie maandelijks niet meer verdient&#13;
dan ƒ 268,60, mag die inkomsten volledig houden. Verdient men meer, dan is&#13;
hiervan nog eens de helft vrij, tot een maximum van ƒ 493,98 per maand.14&#13;
Op basis van het bovenstaande wordt de uitkering berekend, waarbij de wet uitgaat&#13;
van brutogrondslagen die afhankelijk zijn van de leeftijd en gezinssituatie. Deze is&#13;
gelijk aan het verschil tussen de van toepassing zijnde grondslag en het inkomen.&#13;
Voor de gewezen zelfstandige met partner is dat 100% van het nettominimumloon.&#13;
Een eenoudergezin (met een of meer kinderen tot 18 jaar) krijgt 90% daarvan, en de&#13;
alleenstaande van 23 jaar en ouder 70%. De grondslagen van de IOAZ worden jaarlijks&#13;
via deze koppeling aan het nettominimumloon berekend en vastgesteld. In de&#13;
grondslag is begrepen een vakantietoeslag van 8%. Deze wordt eenmaal per jaar uitgekeerd,&#13;
zodat per maand maximaal 100/108 deel wordt uitbetaald.&#13;
Het recht op uitkering komt gelijkelijk toe aan de werkloze zelfstandige en aan&#13;
zijn echtgenoot. Op verzoek wordt de betaling in zijn geheel uitgekeerd aan een van&#13;
hen. Met echtgenoten worden gelijkgesteld partners die zich bij de burgerlijke stand&#13;
hebben laten registreren en twee niet gehuwde personen die een gezamenlijke huishoudding&#13;
voeren, tenzij het bloedverwanten in de eerste graad betreft.&#13;
Bij overlijden is er tot en met één maand na de dag van overlijden recht op een&#13;
overlijdensuitkering ter hoogte van de voordien vastgestelde uitkering. Overlijdt de&#13;
partner, dan wordt na de zojuist genoemde termijn de uitkering voortgezet, echter&#13;
gebaseerd op de grondslag voor een alleenstaande.&#13;
Als zowel de zelfstandige als de meewerkende echtgenoot voldoen aan de toelatingseis&#13;
van de IOAZ, zijn beiden als zelfstandige aan te merken. Met het oog op&#13;
het overlijden van een van beiden of echtscheiding is het van belang dat in de toekenningsbeschikking&#13;
is vastgelegd dat beiden zijn aan te merken als zelfstandige. In geval&#13;
van overlijden komt de langstlevende immers nog in aanmerking voor de alleenstaande-&#13;
uitkering. Bij echtscheiding komen beiden in aanmerking voor de alleenstaandeuitkering.&#13;
Al met al is de IOAZ een populaire regeling, vooral voor oudere zelfstandigen die,&#13;
gelet op de specifieke situatie waarin zij verkeren, een bedrijf exploiteren met weinig&#13;
toekomstperspectief. De regeling is vooral aantrekkelijk doordat een groter deel van&#13;
het vermogen wordt vrijgelaten dan in de Algemene bijstandswet. Bovendien willen&#13;
vele (ex-)agrariërs niet graag in de bijstand ‘lopen’. Ook hoeft men in vele gevallen&#13;
niet meer om te zien naar ander werk. Aanvragen van een IOAZ-uitkering&#13;
Een aanvraag voor de IOAZ moet worden ingediend bij de gemeente waar de zelfstandige&#13;
woont. Dit hoeft dus niet dezelfde gemeente te zijn als die waar het bedrijf&#13;
wordt uitgeoefend of is gevestigd. Een aanvraag moet schriftelijk worden ingediend.&#13;
De meeste gemeenten gebruiken hiervoor standaardformulieren. Aan de hand daarvan&#13;
wordt een onderzoek verricht, welk er met name op is gericht of het bedrijf voldoet&#13;
aan de voorwaarden. De normale beslistermijn voor de IOAZ is dertien weken.&#13;
(Verlenging is mogelijk met ten hoogste dertien weken.) De beslissing wordt genomen&#13;
door Burgemeester en wethouders. De uitkering wordt uitgekeerd na beëindiging&#13;
van het zelfstandig bedrijf of beroep.&#13;
Bezwaar en beroep&#13;
Indien men het niet eens is met de beslissing, kan men (binnen zes weken) bezwaar&#13;
maken bij B&amp;W. De hoofdstukken 6 en 7 van de Algemene wet bestuursrecht15&#13;
(Awb) zijn hierop van toepassing. Beroep is mogelijk bij de arrondissementsrechtbank&#13;
(hoofdstukken 6 en 8 Awb), sector bestuursrecht (binnen zes weken na bekendmaking&#13;
van de beslissing op bezwaar en beroep). Hoger beroep kan, evenals bij vele&#13;
andere socialezekerheidswetten, worden ingesteld bij de Centrale Raad van Beroep&#13;
(binnen zes weken na de dag waarop de uitspraak is bekendgemaakt). Hierop is&#13;
Hoofdstuk II van Titel II van de Beroepswet16 van toepassing. De rechtsmacht van de&#13;
Centrale Raad van Beroep is gebaseerd op art. 18 Beroepswet. In afwijking van de&#13;
hoofdregel (dat beroep geen schorsende werking heeft) bepaalt art. 19 dat de uitspraken&#13;
van de rechtbank wel worden opgeschort totdat de termijn voor het instellen van&#13;
hoger beroep is verstreken of, als hoger beroep is ingesteld, op het hoger beroep is&#13;
beslist. Beoogd is onder andere problemen bij terugvordering van (achteraf) ten&#13;
onrechte toegekende uitkeringen te voorkomen. In een beperkt aantal gevallen is&#13;
bovendien nog cassatie mogelijk. Het gaat dan met name om kwesties als het begrip&#13;
‘gezamenlijke huishouding’ en de registratie daarvan.&#13;
Het Besluit bijstandsverlening zelfstandigen, regeling voor beëindigende&#13;
ondernemers (Bbz-beëindigers)&#13;
Opbouw Algemene Bijstandswet&#13;
Het Besluit bijstandsverlening zelfstandigen (Bbz)17 is gebaseerd op de Algemene bijstandswet&#13;
(Abw).18&#13;
De Abw is met betrekking tot het Bbz gelaagd van opbouw. Algemene regels zijn&#13;
te vinden in de Abw; specifieke regels zijn te vinden in het Bbz. Binnen het Bbz zijn&#13;
weer regels te vinden voor (zelfstandige) ondernemers met een levensvatbaar bedrijf,&#13;
voor oudere ondernemers en voor beëindigende ondernemers. Het is niet goed mogelijk om iets over de regeling voor beëindigende zelfstandige ondernemers te zeggen&#13;
zonder kennis te nemen van het Bbz en de Abw. Gelet op het relatief beperkte belang&#13;
van deze regeling is het binnen dit kader niet zinvol om de Abw en het Bbz in zijn&#13;
geheel te bespreken. Er wordt dan ook slechts een beperkte beschrijving gegeven.&#13;
Art. 7 lid 1 van de Abw geeft iedere Nederlander recht op bijstand indien hij hier&#13;
te lande in zodanige omstandigheden verkeert of dreigt te geraken dat hij niet over de&#13;
middelen beschikt om in de noodzakelijke kosten van het bestaan te voorzien. Bijstand&#13;
aan zelfstandigen kan alleen worden verstrekt indien zij beschikken over een&#13;
levensvatbaar bedrijf (art. 8 lid 1) of (onder bepaalde voorwaarden) daarmee starten&#13;
(art. 8 lid 2 Abw).&#13;
Bijstand aan beëindigende zelfstandigen&#13;
In art. 8 lid 3 Abw is echter onder meer geregeld dat de zelfstandige wiens bedrijf of&#13;
beroep niet levensvatbaar is, geen recht heeft op bijstand, tenzij hij zich verplicht de&#13;
activiteiten in het bedrijf of zelfstandig beroep zo spoedig mogelijk – doch uiterlijk&#13;
binnen twaalf maanden – te beëindigen. Verlenging van deze termijn met ten hoogste&#13;
twaalf maanden is mogelijk voor zover een langere termijn noodzakelijk is.&#13;
Het karakter van bijstand brengt met zich dat in geen geval bijstand kan worden verleend&#13;
als er middelen beschikbaar zijn of kunnen komen als gevolg van voorliggende&#13;
voorzieningen.&#13;
In paragraaf 3 van Hoofdstuk 2 van het Bbz wordt de bijstandsverlening aan zelfstandigen&#13;
ter voorziening in de algemeen noodzakelijke kosten van bestaan geregeld.&#13;
Aan een beëindigende zelfstandige kan op grond van art. 14 van het Bbz geen bijstand&#13;
ter voorziening in de behoefte aan bedrijfskapitaal worden verleend. Praktisch&#13;
gezien komt het erop neer dat (aanvullende) bijstand wordt verleend gedurende de&#13;
afbouwfase die redelijkerwijs noodzakelijk is. Achterliggende gedachte van deze&#13;
regeling is enerzijds dat onmiddellijke beëindiging van het bedrijf vaak niet mogelijk&#13;
is en anderzijds dat de liquidatie van het bedrijf zo veel tijd vergt van een zelfstandige&#13;
dat het fysiek onmogelijk kan zijn om daarnaast arbeid in loondienst te verrichten.&#13;
De bijstand wordt voorlopig in de vorm van een renteloze lening in maandelijkse termijnen&#13;
uitbetaald. De bijstand met het nog behaalde inkomen wordt achteraf vergeleken&#13;
met de voor betrokkene bepaalde jaarnorm. Wordt deze norm niet behaald, dan&#13;
wordt het bedrag naar evenredigheid over de desbetreffende periode bijbetaald en de&#13;
als geldlening verstrekte bijstand wordt omgezet in een bedrag om niet. Is meer&#13;
betaald dan de norm, dan wordt de bijstand ter grootte van het verschil teruggevorderd&#13;
en wordt de rest van de geldlening omgezet in een bedrag om niet. De jaarnorm&#13;
wordt regelmatig aangepast, waarbij rekening wordt gehouden met wijzigingen in het&#13;
wettelijk minimumloon.19 De bijstand moet worden afgestemd op de omstandigheden,&#13;
mogelijkheden en middelen van de persoon of het gezin (art. 13 Abw) en kan&#13;
daarom worden verhoogd of verlaagd (hoofdstuk 4 Abw). Aanvraag, bezwaar en beroep&#13;
Een aanvraag moet worden ingediend bij B&amp;W. Zij moeten binnen dertien weken een&#13;
beslissing nemen; deze termijn kan met ten hoogste dertien weken worden verlengd&#13;
(art. 68 leden 2 en 3). Voor wat betreft bezwaar en beroep is de Algemene wet&#13;
bestuursrecht van toepassing. Hoger beroep echter wordt ook hier ingesteld bij de&#13;
Centrale Raad van Beroep (art. 18 Beroepswet). Een bijzondere voorziening biedt&#13;
nog art. 140 Abw. Daar kan de voorzitter van gedeputeerde staten in een situatie&#13;
waarin de noodzaak tot onverwijlde bijstand naar zijn oordeel aanwezig is, op verzoek&#13;
van belanghebbende besluiten dat B&amp;W algemene bijstand verlenen. Deze&#13;
voorziening is mogelijk als B&amp;W geen of ontoereikend toepassing hebben gegeven&#13;
om snel bijstand als voorschot in de vorm van een renteloze lening te verlenen zonder&#13;
voorafgaand onderzoek als de noodzaak daartoe aannemelijk is (art. 74 jo. 25 Awb).&#13;
Beëindigingsregeling varkensbedrijven in de EHS (Bevar)&#13;
Op 14 januari 1999 is de Beëindigingsregeling varkensbedrijven in de Ecologische&#13;
hoofdstructuur (EHS; Stcrt. 22 december 1998, nr. 245) in werking getreden, kortweg&#13;
Bevar genoemd. De regeling is goedgekeurd door de Europese Commissie van de&#13;
Europese Gemeenschappen bij beschikking van 16 december 1998. De Bevar betreft&#13;
een subsidieregeling voor varkensbedrijven in de concentratiegebieden Zuid en Oost.&#13;
Als gevolg van de Wet herstructurering varkenshouderij (Whv) wordt een scherpere&#13;
scheiding verwacht tussen enerzijds bedrijven die willen stoppen en anderzijds&#13;
bedrijven die zich verder willen ontwikkelen. In het kader van de in voorbereiding&#13;
zijnde Reconstructiewet wordt een betere ruimtelijke structuur nagestreefd met daarin&#13;
varkensvrije zones, zo veel mogelijk in aansluiting met de EHS. De Bevar moet&#13;
worden gezien als een beleidsexperiment, waarmee een aanzet gegeven zou moeten&#13;
kunnen worden voor het creëren van varkensvrije zones. Bovendien wordt de maatregel&#13;
geplaatst in het kader van gebiedsgericht milieubeleid om te komen tot beëindiging&#13;
van veehouderijen in de nabijheid van voor verzuring gevoelige bos- en natuurgebieden&#13;
of om hun verplaatsing daarvan te vergemakkelijken. Ten slotte is de Bevar&#13;
bedoeld om te dienen als flankerend beleid voor de door de Whv getroffen sector.&#13;
Voorwaarden&#13;
Als voorwaarden om in aanmerking te komen voor de Bevar, moeten de bedrijven (art. 2):&#13;
– varkensbedrijven betreffen, gelegen in bovengenoemde gebieden; en&#13;
– in 1996 beschikken over een niet-gebonden mestproductierecht; en&#13;
– beschikken over een geldige milieuvergunning; en&#13;
– een erfperceel hebben dat in een reservaatsgebied of natuurontwikkelingsproject&#13;
ligt of daaraan onmiddellijk grenst; of&#13;
– een locatie hebben waarop de aanvraag die een ammoniakdepositie van ten minste&#13;
300 mol per hectare per jaar op een voor verzuring gevoelig gebied, gelegen binnen&#13;
de EHS, betrekking heeft.&#13;
De regeling voorziet in subsidies voor de beëindiging of verplaatsing van varkenshouderijen&#13;
in de beide concentratiegebieden. De voorwaarden geven meteen ook de beperkingen weer. Hoewel de ruimtelijke&#13;
en milieuproblematiek niet alleen betrekking hebben op varkensbedrijven, is de regeling&#13;
bedoeld voor bedrijven met varkens. Voor het begrip ‘bedrijf’ wordt verwezen&#13;
naar art. 1 van de Whv. Deze geeft echter niet de beperking tot varkenshouderijen.&#13;
Art. 2 van de Bevar geeft aan dat subsidie kan worden verleend ter zake van beëindiging&#13;
van bedrijven. Art. 5 geeft echter aan dat geen subsidie wordt verleend als – blijkens&#13;
de aangifte overschotheffing 1996 – geen varkens op het bedrijf werden gehouden.&#13;
Het bedrijf moet bovendien over een geldige milieuvergunning beschikken op&#13;
grond van art. 8 lid 1 van de Wet milieubeheer (Wm). Zogenaamde AMvB-bedrijven&#13;
en bedrijven die onder een gedoogbeleid vallen, kunnen dus geen subsidie op grond&#13;
van deze regeling krijgen.&#13;
Er zijn twee categorieën bedrijven die in aanmerking komen voor subsidie:&#13;
a. Bedrijven die liggen in een reservaatsgebied (RG) of in een natuurontwikkelingsproject&#13;
(NOP) van de EHS (art. 2 onder a). Essentieel is dat er sprake is van een begrensde&#13;
EHS. De begrenzing moet zijn vastgesteld door de provincie op grond van de&#13;
Regeling beheersovereenkomsten en natuurontwikkeling. Een globale aanduiding is&#13;
niet voldoende. Voor de toepassing van de regeling ligt een bedrijf in de EHS als het&#13;
erfperceel waarop de woning, de stallen en de overige bedrijfsgebouwen staan, in&#13;
eenRGofNOPligt of daaraan onmiddellijk grenst.Volgens de toelichting kan, afhankelijk&#13;
van de feitelijke omstandigheden, een sloot of weg daarbij buiten beschouwing&#13;
blijven. Verder geeft de toelichting nog aan dat deelname aan de regeling ook&#13;
open staat voor bedrijven buiten de EHS die liggen op voor verzuring gevoelige&#13;
gronden en die een ammoniakdepositie hebben van ten minste 300 mol per hectare&#13;
per jaar op een voor verzuring gevoelig gebied. Merkwaardig genoeg is deze toevoeging&#13;
in de tekst van de regeling zelf niet terug te vinden. Bovendien maakt het&#13;
kennelijk niet uit of het voor verzuring gevoelig gebied in of buiten de EHS ligt.&#13;
b. Bedrijven die een ammoniakdepositie veroorzaken van ten minste 300 mol per&#13;
hectare per jaar op een voor verzuring gevoelig gebied (bos en natuurterreinen) dat&#13;
gelegen is in de EHS (art. 2 onder b). Taalkundig gezien betekent dit dat het voor&#13;
verzuring gevoelig gebied in de EHS moet liggen, en niet het bedrijf.&#13;
Beëindiging van een bedrijf&#13;
Belangrijk in het kader van deze regeling is natuurlijk de vraag wanneer er sprake is&#13;
van een beëindiging van een bedrijf. Daarbij moet onderscheid worden gemaakt al&#13;
naar gelang het bedrijven betreft die overeenkomstig het bovenstaande onder categorie&#13;
a of onder categorie b vallen.&#13;
Voor de eerste categorie (a) wordt, om voor de subsidie in aanmerking te komen,&#13;
als beëindiging aangemerkt het voldoen aan de volgende eisen (art. 4 lid 1):&#13;
– Laten vervallen van zijn varkensrechten (art. 30 Whv) of de varkenshouderij verplaatsen&#13;
naar een andere tot zijn bedrijf behorende locatie of een ander hem toebehorend&#13;
bedrijf (art. 18 lid 2 Whv) en registratie daarvan.&#13;
– Alle in of aangrenzend aan het RG of NOP gelegen bedrijfsgebouwen moeten worden&#13;
afgebroken. De sloopplicht geldt voor alle bedrijfsgebouwen, dus ook bedrijfsgebouwen&#13;
voor andere diersoorten, voor zover deze bedrijfsmatig worden gehouden.&#13;
– De gronden die tot het bedrijf behoren en voor zover gelegen in hetRGof een NOP,&#13;
moeten worden overgedragen aan het Bureau beheer landbouwgronden (bbl). Een erfperceel van ten hoogste één hectare kan worden behouden. Een woning en een&#13;
tuin kunnen daarmee eventueel gehandhaafd blijven. Niet duidelijk is momenteel&#13;
nog of er een recht is om te allen tijde één hectare te behouden, of dat de omvang&#13;
afhankelijk is van de omstandigheden ter plaatse. Met andere woorden is de vraag&#13;
aan de orde wie het maximum bepaalt, de overheid of de aanvrager. Het erfperceel&#13;
blijft daarmee in het algemeen eigendom van de subsidieontvanger. Op dit perceel&#13;
mag echter geen landbouwbedrijf (meer) worden uitgeoefend of opgericht, ook&#13;
niet door toekomstige eigenaars. Dit zal in voorkomende gevallen contractueel moeten&#13;
worden geregeld. En probleem kan zijn dat ook pachtgronden moeten worden&#13;
overgedragen. De eigenaar zal daartoe een regeling moeten treffen met de verpachter.&#13;
Is de verpachter Staatsbosbeheer of een particuliere natuurbeschermingsorganisatie,&#13;
dan moet deze pacht worden beëindigd. Gelet op de bewoordingen van de&#13;
tekst en de doelstelling van de regeling kan worden aangenomen dat het hier alleen&#13;
gaat om pacht op grond van art. 12 lid 1 van de Pachtwet (Pw). Werkt een verpachter&#13;
niet mee, dan kan de varkenshouder geen gebruik maken van de Bevar.&#13;
– De milieuvergunning moet worden ingetrokken overeenkomstig art. 8.26 lid 1 van&#13;
de Wet Milieubeheer.&#13;
De eisen om voor de tweede categorie (b) in aanmerking te komen, zijn alleen begrijpelijk&#13;
te lezen in relatie met de toelichting. Deze geeft aan dat deze bedrijven alleen&#13;
de varkenshouderij moeten beëindigen of verplaatsen.&#13;
Om voor de categorie b in aanmerking te komen voor subsidie moet dan aan de&#13;
volgende eisen worden voldaan (art. 4 lid 2):&#13;
– Laten vervallen van zijn varkensrechten of de varkenshouderij verplaatsen naar een&#13;
andere tot zijn bedrijf behorende locatie of een ander hem toebehorend bedrijf en&#13;
registratie daarvan.&#13;
– In een RG of in een NOP gelegen bedrijfsgebouwen moeten worden afgebroken.&#13;
– Niet in een RG of NOP gelegen bedrijfsgebouwen kunnen worden afgebroken.&#13;
Als echter de aanvrager niet wil afbreken, moeten de voor de huisvesting van varkens&#13;
bestemde gebouwen aan hun bestemming worden onttrokken. De keuze is&#13;
hierbij aan de aanvrager, die dit bij de aanvraag al moet opgeven.&#13;
– De gronden die tot het bedrijf behoren en voor zover gelegen in het RG of NOP,&#13;
moeten worden overgedragen aan het bbl. Voor gepachte gronden geldt hetzelfde&#13;
als bij categorie a. De toelichting geeft aan: “…, ongeacht de gebruikstitel”. Gelet&#13;
op de bewoordingen van de tekst en de doelstelling van de regeling kan ook hier&#13;
worden aangenomen dat het hier alleen gaat om pacht op grond van art. 12 lid 1&#13;
Pw. Het bbl neemt in het kader van deze regeling geen gronden over die niet zijn&#13;
gelegen in EHS-gebieden, aldus de toelichting.&#13;
– Als het bedrijf op de desbetreffende locatie niet wordt voortgezet, moet de milieuvergunning&#13;
worden ingetrokken. Wordt het bedrijf (zonder varkens) voortgezet,&#13;
dan mag volgens de aangepaste milieuvergunning de ammoniakdepositie van de&#13;
locatie waarop de aanvraag betrekking heeft, op het voor verzuring gevoelige in de&#13;
EHS gelegen gebied blijvend niet hoger zijn dan 100 mol per hectare per jaar.&#13;
Verwarrend is het niet consequente gebruik van de terminologie ‘EHS-gebieden’,&#13;
‘begrensde EHS-gebieden’ en ‘reservaatsgebieden en natuurontwikkelingsprojecten’. Met name wijken de bewoordingen in de toelichting vaak af van de test in de regeling,&#13;
terwijl toch blijkens de toelichting dit niet dezelfde gebieden (hoeven te) betreffen.&#13;
In art. 5 wordt een aantal redenen opgesomd die in beginsel leiden tot afwijzing van&#13;
de subsidieaanvraag. Van belang lijkt daarin dat ten aanzien van het bedrijf op of na&#13;
1 september 1998 geen kennisgeving van overgang van het varkensrecht is gedaan&#13;
overeenkomstig art. 18 lid 1 van de Whv. Met de woorden “ten aanzien van” lijkt me&#13;
dat noch aankoop, noch verkoop van varkensrechten aan de orde mogen zijn geweest.&#13;
Als er gronden in een RG of NOP zijn overgedragen op of na 22 december 1998, is&#13;
subsidieverlening op grond van de Bevar evenmin nog mogelijk. Ook bedrijfsbeëindiging&#13;
voordat een aanvraag is ingediend, zal in beginsel tot afwijzing leiden.&#13;
Subsidiegrondslagen en waardevaststelling&#13;
Gronden gelegen in reservaatgebieden en natuurontwikkelingsprojecten&#13;
Bij overdracht van de grond wordt uitgegaan van de waardevaststelling door het bbl.&#13;
Het bbl stelt de waarde vast door middel van taxatie (art. 8 lid 1). Uitgangspunt daarbij&#13;
is de verkeerswaarde. Uiteraard wordt daarbij rekening gehouden met op de&#13;
grond drukkende (erf)pachtrechten.&#13;
Vervallen of vermindering (bij verplaatsing naar een ander bedrijf van de&#13;
aanvrager) van varkensrechten&#13;
Bij beëindiging ontvangen varkenshouders voor 75% van de (vervallen) varkensrechten&#13;
de representatieve marktwaarde vergoed, zowel voor de grondgebonden als de&#13;
niet-gebonden varkensrechten. Varkenshouders die hun bedrijf verplaatsen naar een&#13;
ander hun toebehorend bedrijf, ontvangen eveneens een marktconforme vergoeding,&#13;
te berekenen over de korting op hun varkensrecht. Aangenomen moet worden dat&#13;
deze vergoeding wordt betaald voor het gehele afgeroomde deel. Bij verplaatsing gelden&#13;
de aanvullende eisen dat niet mag worden verplaatst naar een ander aan de varkenshouder&#13;
toebehorend bedrijf dat ligt in of onmiddellijk grenst aan een RG of&#13;
NOP, en dat de ammoniakdepositie op een voor verzuring gevoelig EHS-gebied niet&#13;
boven de 300 mol per hectare per jaar komt.&#13;
Bij de opbouw van de (overige) vergoedingen wordt een onderscheid gemaakt tussen&#13;
de categorieën a en b (art. 6). Voor de categorie a geldt:&#13;
Bedrijfsgebouwen&#13;
Voorzover de bedrijfsgebouwen worden afgebroken, krijgt de varkenshouder een&#13;
genormeerde vergoeding voor de sloopkosten van ƒ 80,– per m2 grondoppervlakte,&#13;
alsmede een vergoeding die overeenkomt met de agrarische waarde van die bedrijfsgebouwen.&#13;
Voor de tweede categorie geldt:&#13;
Bedrijfsgebouwen&#13;
Voorzover de bedrijfsgebouwen worden afgebroken, krijgt de varkenshouder een&#13;
genormeerde vergoeding voor de sloopkosten van ƒ 80,– per m2 grondoppervlakte,&#13;
alsmede een vergoeding die overeenkomt met de agrarische waarde van die bedrijfsgebouwen,&#13;
verminderd met de restaarde, voorzover de varkensstallen niet worden afgebroken maar een andere bestemming krijgen. Aangenomen moet worden dat met&#13;
‘restwaarde’ wordt bedoeld de waarde van die varkensstallen in hun alternatieve&#13;
bestemming. Uiteraard kunnen deze stallen alleen buiten het RG of NOP liggen.&#13;
De Bevar voorziet niet in een vergoeding voor mestproductierechten, melkquotum&#13;
en ammoniakrechten. In beginsel is de veehouder vrij om deze aan derden over te&#13;
dragen. Voor niet-gebonden mestproductierechten van andere diersoorten is overdracht&#13;
naar andere bedrijven mogelijk. Voor melkquotum lijkt noodzakelijk dat voldoende&#13;
grond behouden kan blijven (buiten de EHS), waarmee zij melkquotum kunnen&#13;
overdragen. Met betrekking tot ammoniakrechten stelt de regeling weliswaar de&#13;
eis dat de milieuvergunning ter plaatse moet worden ingetrokken. Voorzover een&#13;
ammoniakreductieplan voorziet in een regeling die uitbreiding voor andere veehouders&#13;
mogelijk maakt onder voorwaarde dat elders een milieuvergunning wordt ingetrokken,&#13;
lijkt me dat – door het ontbreken van verdere voorwaarden aan het intrekken&#13;
van de vergunning in de Bevar – de ammoniakrechten hiervoor nog kunnen worden&#13;
‘gebruikt’.&#13;
Nog enkele van belang zijnde zaken&#13;
Binnen het kader van deze regeling is nog een aantal punten van belang.&#13;
De regeling stelt verplicht dat de aanvraag mede wordt ondertekend door de&#13;
hypotheekhouder, die zich als zodanig heeft aangemeld bij Bureau Heffingen op&#13;
grond van art. 5 van de Regeling leges en blokkade Wet herstructurering varkenshouderij&#13;
als de aanvrager zijn bedrijf wil verplaatsen naar een andere hem toebehorende&#13;
locatie of een ander hem toebehorend bedrijf. Voor beëindiging wordt deze voorwaarde&#13;
niet gesteld! Gelet op de verplichte overdracht van gronden zal de hypotheekhouder&#13;
in de meeste gevallen in ieder geval op de hoogte komen.&#13;
De positie van verpachters is eveneens in het geding. Voor wat betreft de tot het&#13;
bedrijf behorende gronden zal een verpachter niet gepasseerd kunnen worden;&#13;
immers, hij moet zijn gronden, voorzover gelegen in EHS-gebieden, overdragen aan&#13;
het bbl. In geval de verpachter eigenaar is van de bedrijfsgebouwen zal hij eveneens&#13;
zijn instemming moeten geven. De bedrijfsgebouwen zullen –voorzover gelegen in de&#13;
EHS – immers moeten worden afgebroken, hetgeen niet mogelijk is zonder instemming&#13;
van de verpachter (art. 25 Pw biedt hiervoor voldoende grondslag). Voorzover&#13;
de bedrijfsgebouwen – buiten de EHS – niet zullen worden afgebroken, zal er in&#13;
ieder geval voor varkensstallen sprake zijn van een bestemmingswijziging (art. 30 Pw&#13;
verhindert hier eigenmachtig optreden van de pachter).&#13;
Een andere zaak is of verpachters recht hebben op een (deel van de door de pachter&#13;
te ontvangen) vergoeding. De vergoeding wordt uitbetaald aan de aanvrager. Kort&#13;
en zonder al te veel nuancering zou ik er het volgende van willen zeggen. Voor wat&#13;
betreft de varkensrechten kan ik verwijzen naar een eerder artikel van mijn hand over&#13;
mestproductierechten in dit tijdschrift20 (Agr.r. 1996, p. 108 e.v.). Voor wat betreft de vergoeding bedrijfsgebouwen lijkt me dat de vergoeding moet worden verdeeld tussen&#13;
pachter en verpachter, rekening houdend met de resterende duur van de pacht en&#13;
de door de pachter in het gepachte aangebrachte verbeteringen. Voorzover geen sloop&#13;
aan de orde is, zal ook met de restwaarde rekening worden gehouden. De sloopvergoeding&#13;
zelf zal moeten toekomen aan degene die de lasten van de sloop voor zijn&#13;
rekening neemt.&#13;
Aanvragen, verlenen, vaststellen en uitbetalen van subsidie&#13;
De aanvraag moet worden ingediend in de periode van 14 januari 1999 t/m 30 juni&#13;
1999 bij de Dienst Landelijk Gebied (DLG). Op de aanvraag tot subsidieverlening&#13;
wordt binnen twaalf weken na de ontvangst van de aanvraag beslist. De termijn kan&#13;
echter met maximaal vier weken worden verlengd. Op de binnengekomen aanvragen&#13;
wordt in de volgorde van ontvangst beslist. De minister kan echter besluiten dat&#13;
vanaf een bepaald moment geen aanvragen meer kunnen worden ingediend door&#13;
bepaalde categorieën bedrijven of bedrijven die in bepaalde gebieden liggen.&#13;
Nadat de subsidie is verleend, moet de aanvrager binnen veertien dagen aangeven&#13;
of op het bedrijf of de locatie waarop de aanvraag betrekking heeft, varkens worden&#13;
gehouden (art. 16).&#13;
De aanvrager heeft een termijn van zes maanden, te rekenen vanaf het moment van&#13;
verlening van de subsidie, om alle dieren van het bedrijf af te voeren. Zodra alle dieren&#13;
zijn afgevoerd, moet de varkenshouder een kennisgeving van het vervallen (bij&#13;
beëindiging) of overgang (bij verplaatsing) van het varkensrecht doen aan Bureau&#13;
Heffingen. Uiterlijk acht maanden nadat de subsidie is verleend, moet aan alle voorwaarden&#13;
zijn voldaan en dient de varkenshouder bij de DLG een aanvraag tot vaststelling&#13;
van de subsidie in. Daarbij moeten bescheiden worden overlegd waaruit blijkt&#13;
dat aan de voorwaarden is voldaan. Het verlenen van subsidie moet daarbij worden&#13;
onderscheiden van het vaststellen van de subsidie.21 Als de subsidie is verleend, is de&#13;
aanvraag toegewezen. Er bestaat dan een voorwaardelijke aanspraak op subsidiegelden.&#13;
Pas als aan alle voorwaarden is voldaan, wordt de subsidie vastgesteld. Op grond&#13;
van art. 4:52 Awb ontstaat de aanspraak op subsidie pas nadat de beschikking tot subsidievaststelling&#13;
is gegeven. Met toepassing van art. 4:52 Awb wordt de subsidie binnen&#13;
vier weken na de vaststelling uitbetaald. Art. 21 van de Bevar bepaalt nog dat als&#13;
de subsidie is verleend, maar nog niet vastgesteld, aan de aanvrager een voorschot kan&#13;
worden gegeven tot ten hoogste 80% van de verleende subsidie.&#13;
Voor deze regeling bestaat een subsidieplafond van ƒ 50.000.000,– , waarvan de&#13;
helft voor gebied I en de helft voor gebied II. Dit bedrag moet echter worden verminderd&#13;
met de bedragen die door het bbl worden betaald voor overname van de grond&#13;
op basis van deze regeling. De regeling bleek zeer succesvol. Het beschikbare bedrag&#13;
was in feite al na één dag op. De minister heeft inmiddels extra geld toegezegd. Dat de&#13;
regeling succesvol is, zal alles te maken hebben met de zeer slechte economische situatie&#13;
in de varkenshouderij, de regelmoeheid van veel varkenshouders en het feit dat&#13;
juist de varkensbedrijven in of nabij de EHS nauwelijks nog toekomstmogelijkheden hebben. De beperkingen zijn daar zo groot dat vrijwel iedere bedrijfsontwikkeling&#13;
uitgesloten is.&#13;
Realiseren van beleidsdoelstellingen&#13;
De Bevar maakt inmiddels wel duidelijk dat realiseren van natuur-, landschaps- en&#13;
milieudoelstellingen duur is. Verwerving van gronden is duur vanwege de grondprijzen,&#13;
en het afbreken van gebouwen is eveneens duur. Het betekent immers dat vaak&#13;
nog geschikte gebouwen moeten worden afgebroken. Realiseren van beleid is echter&#13;
wel vaker duur. Anderzijds is niet in te zien waarom wel volledige schadeloosstelling&#13;
zou moeten worden betaald voor het realiseren van beleid met betrekking tot industrie,&#13;
woningbouw etc. in het algemeen belang, en waarom dit niet nodig zou zijn&#13;
voor andere doelstellingen die in het kader van het algemeen belang moeten worden&#13;
bereikt. In feite is de Bevar in dit opzicht wel als een doorbraak aan te merken, juist&#13;
omdat het impliciet erkent dat voor beleidsrealisatie door de overheid op het terrein&#13;
van natuur, milieu en landschap geen andere regels gelden dan voor beleidsrealisatie&#13;
op andere terreinen. Jammer is wel dat het beleid zo gefragmenteerd wordt uitgevoerd.&#13;
In feite is daarmee niet duidelijk welk soort beleid wordt gevoerd: sectorbeleid&#13;
of natuur-, milieu- en landschapsbeleid. Als bijvoorbeeld in een reservaatgebied een&#13;
varkensbedrijf en een kippenbedrijf ligt, waarom wordt dan het varkensbedrijf letterlijk&#13;
uit de weg geruimd en kan het kippenbedrijf blijven liggen?&#13;
De opkoopregeling varkensrechten&#13;
Op 22 december 1998 (Stcrt. 245) is de Opkoopregeling varkensrechten bekendgemaakt.&#13;
Het betreft een beëindigingsregeling voor (alleen) de op een bedrijf aanwezige&#13;
varkenshouderij. De Opkoopregeling biedt de varkenshouders de gelegenheid om&#13;
hun varkenshouderij te beëindigen. Met ‘beëindiging’ wordt bedoeld het vervallen&#13;
van het varkensrecht voor het desbetreffende bedrijf (art. 2). Het is dus niet nodig om&#13;
het gehele bedrijf te beëindigen. De varkensrechten kunnen worden aangeboden&#13;
tegen een vergoeding van de overheid, welke wordt gerelateerd aan de representatieve&#13;
marktwaarde.&#13;
De hoogte van de subsidie&#13;
De subsidie voor het beëindigen van de varkenshouderij is gelijk aan de representatieve&#13;
marktwaarde per varkenseenheid van:&#13;
– 100% van het grondgebonden varkensrecht; en&#13;
– 75% van het niet gebonden varkensrecht.&#13;
De representatieve marktwaarde wordt wekelijks door de minister vastgesteld en&#13;
gepubliceerd in de Staatscourant (art. 3 lid 2). De minister richt hiervoor een marktmonitoringsysteem&#13;
in dat het mogelijk maakt om de representatieve marktprijs vast&#13;
te stellen op basis van de transacties die in de week voorafgaande aan de vaststelling&#13;
hebben plaatsgehad op de markt. De datum van aanvraag is bepalend voor welke&#13;
waarde geldt. Dat is de laatst gepubliceerde waarde op dat moment. Deze waarde per&#13;
varkenseenheid kan niet alleen verschillend zijn voor het fokzeugenrecht en het niet fokzeugenrecht, maar ook voor de concentratiegebieden Zuid, Oost en het niet-concentratiegebied.&#13;
In eerste instantie zijn de volgende vergoedingen vastgesteld:&#13;
Prijzen bij inwerkingtreding in guldens per varkenseenheid voor de verschillende gebieden&#13;
niet-fokzeugenrecht fokzeugenrecht&#13;
Concentratiegebied Zuid 700 766&#13;
Concentratiegebied Oost 575 693&#13;
Niet concentratiegebied 575 657&#13;
Nu wordt uitgegaan van een representatieve marktprijs, blijkt ook de bereidheid tot&#13;
deelname veel groter dan de eerdere opkoopregelingen22 die op basis van een tendersysteem&#13;
een vergoeding opleverden die ver beneden de marktprijs lag. Nu met deze&#13;
nieuwe opkoopregeling blijkt dat voor het enigszins succesvol uit de markt nemen&#13;
van rechten een reële marktprijs moet worden betaald, is eens te meer duidelijk waarom&#13;
de sector grote weerstand had – en nog heeft – tegen het zonder vergoeding ontnemen&#13;
van (vermogens)rechten door de overheid zoals dat is gebeurd in de Whv.&#13;
Ook hier blijkt dat het realiseren van (overheids)beleidsdoelstellingen ook gewoon&#13;
geld kost, net zoals het realiseren van ander beleid door de overheid.&#13;
Om vast te stellen in welk gebied een bedrijf ligt, wordt verwezen naar art. 17 lid 4&#13;
Whv. Daarbij wordt beoordeeld of de huisvesting waarin de varkens worden of zullen&#13;
worden gehouden, hoofdzakelijk gelegen is binnen of buiten een concentratiegebied.&#13;
Zolang niet is voldaan aan de voorwaarden voor de categorieën 3, 4 en 5 van het&#13;
Besluit Hardheidsgevallen (en de varkensrechten dus voorwaardelijk zijn), worden&#13;
deze rechten niet meegeteld voor de bepaling van de hoogte van de subsidie. Het&#13;
daadwerkelijk verkrijgen van deze rechten is afhankelijk van het realiseren van de&#13;
benodigde huisvesting. Bij deze categorieën hardheidsgevallen gaat het om huisvesting&#13;
waarvoor een vergunningaanvraag is ingediend of een melding is gedaan op&#13;
grond van de Wet milieubeheer (inclusief de AMvB melkrundveehouderijen). De&#13;
daarin vermelde aantallen zijn de basis voor het aantal varkensrechten. Wordt deze&#13;
huisvesting echter niet of niet tijdig gerealiseerd, dan vervallen deze (voorwaardelijke)&#13;
varkensrechten.&#13;
Aanvragen, verlenen, vaststellen en uitbetalen van subsidie&#13;
Een aanvraag voor de opkoopregeling kan worden ingediend van 1 januari 1998 tot&#13;
uiterlijk 30 november 1999 om 13.00 uur bij Bureau Heffingen. Op de aanvragen wordt beslist in de volgorde van ontvangst (art. 9). De subsidie wordt verleend onder&#13;
de voorwaarde dat de Commissie van de Europese Gemeenschappen geen bezwaar&#13;
tegen de regeling maakt op grond van de art. 92 en 93 van het EG-verdrag. Er geldt&#13;
een subsidieplafond van ƒ 50.000.000,–. Bovendien kan de minister de aanvraagmogelijkheid&#13;
voor bepaalde bedrijven of voor bepaalde gebieden sluiten (art. 5 lid 3). De&#13;
aanvrager moet voor zijn bedrijf een kennisgeving (onder voorbehoud van verlening&#13;
van subsidie) van het vervallen van het varkensrecht indienen bij Bureau Heffingen&#13;
(art. 6 lid 1). Deze kennisgeving wordt pas geregistreerd als de subsidie is vastgesteld&#13;
(art. 14). Het varkensrecht wordt niet feitelijk overgedragen aan de overheid, maar&#13;
komt van rechtswege te vervallen, aldus de toelichting. Hierdoor vermindert het aantal&#13;
varkens in Nederland definitief. Deze vermindering komt in mindering op de wettelijke&#13;
korting23 van varkensrechten per 1 januari 2000.&#13;
Ook in de Opkoopregeling wordt onderscheid gemaakt tussen het verlenen en het&#13;
vaststellen van de subsidie. Het verlenen van de subsidie betekent dat de aanvrager&#13;
een voorwaardelijke aanspraak heeft op de subsidie. Als de subsidie is verleend, moet&#13;
de aanvrager bij Bureau Heffingen melden of op dat moment varkens worden gehouden&#13;
op zijn bedrijf (art. 12). Indien varkens aanwezig zijn, moeten deze binnen vijf&#13;
maanden van het bedrijf worden afgevoerd (art. 13 lid 1). De aanvrager moet Bureau&#13;
Heffingen in kennis stellen als de varkens van zijn bedrijf zijn afgevoerd. Zodra deze&#13;
kennisgeving door Bureau Heffingen is ontvangen, wordt de subsidie vastgesteld (art.&#13;
13 lid 2). Na vaststelling van de subsidie wordt het vervallen van het varkensrecht&#13;
geregistreerd. Het varkensrecht vervalt in elk geval uiterlijk vijf maanden nadat de&#13;
subsidie is verleend. Binnen vier weken na het vaststellen van de subsidie wordt het&#13;
bedrag uitbetaald (art. 4:52 Awb).&#13;
Belangrijk is nog dat art. 5 lid 2 van de Opkoopregeling varkensrechten aangeeft dat&#13;
geen aanvraag kan worden ingediend als tevens een aanvraag kan worden ingediend&#13;
op grond van art. 2 van de Bevar. Met andere woorden: voldoet een bedrijf aan de&#13;
voorwaarden van de Bevar, dan kan geen aanvraag voor de Opkoopregeling worden&#13;
ingediend. In de toelichting bij art. 5 van de Bevar staat dat varkenshouders die eerst&#13;
hun varkensrechten of hun in de EHS gelegen grond verkopen, niet voor subsidie in&#13;
aanmerking komen. De beperking wordt noodzakelijk geacht als gevolg van het grote&#13;
belang dat wordt gehecht aan het realiseren van de Ecologische hoofdstructuur en dat&#13;
bedrijven die daarin liggen behalve het aanbieden van hun varkensrechten ook hun&#13;
daarin gelegen gebouwen afbreken. Als een varkenshouder met een bedrijf dat is gelegen&#13;
in een RG of een NOP nu een gedeelte van zijn varkensrechten verhandelt, kan hij&#13;
dan een aanvraag voor de opkoopregeling indienen? Voor de Bevar komt hij immers&#13;
niet meer in aanmerking. Een aanvraag hiervoor indienen is volstrekt zinloos. Of is&#13;
de uitleg dat hij op grond van art. 2 wel een aanvraag kan indienen? Dat deze op grond&#13;
van art. 5 wordt afgewezen, is dan niet van belang. Gelet op de doelstelling van de&#13;
regeling lijkt me toch dat hij een aanvraag voor de opkoopregeling zou moeten kunnen&#13;
indienen. Doel is immers om een flinke hoeveelheid varkensrechten uit de markt&#13;
te nemen en bedrijven of gedeelten daarvan te beëindigen. Als deze rechten ook nog&#13;
in de EHS liggen, lijkt het van groter belang om die daar weg te hebben. Anderzijds is&#13;
enige frustrering van de doelstellingen van de Bevar hiermee wel mogelijk. Als een bedrijf geen aanvraag voor de Bevar kan indienen en dus is aangewezen op&#13;
de Opkoopregeling, lijkt het in ieder geval wel mogelijk om een gedeelte van de varkensrechten&#13;
particulier te verhandelen en vervolgens het restant nog aan te bieden in&#13;
de Opkoopregeling.&#13;
Regeling structuurverbetering glastuinbouw (glasafbraakregeling)&#13;
De Regeling structuurverbetering glastuinbouw24 is in werking getreden op 2 oktober&#13;
1997 en kent een regeling voor afbraak van verouderde glasopstanden en bedrijfsgebouwen,&#13;
en een regeling ten behoeve van de reconstructie van individuele glastuinbouwbedrijven.&#13;
Binnen het kader van dit artikel kan slechts de eerste regeling aan de&#13;
orde komen.&#13;
De regeling is opgesteld met inachtneming van Verordening (EEG) nr. 950/97&#13;
inzake de verbetering van de doelmatigheid van de landbouwstructuur.&#13;
Voorwaarden voor het verkrijgen van subsidie&#13;
De subsidie kan slechts worden verleend aan een bedrijfshoofd van een glastuinbouwbedrijf&#13;
onder de volgende voorwaarden (zie art. 5 en 23):&#13;
– afbraak van glasopstanden en bedrijfsgebouwen;&#13;
– de voor de uitoefening van het glastuinbouwbedrijf bestemde gronden moeten&#13;
worden overgedragen aan een natuurlijke of rechtspersoon; en&#13;
– het bedrijfshoofd en zijn echtgenote staken de bedrijfsmatige glastuinbouw voor&#13;
een periode van ten minste tien jaar.&#13;
Overdracht kan slechts plaatsvinden door overdracht van eigendom, vestiging van&#13;
een beperkt recht of door middel van pacht. Voorwaarde voor de subsidieverlening is&#13;
dat de vrijkomende gronden hun glastuinbouwbestemming behouden. Dit kan worden&#13;
gecontroleerd aan de hand van het vigerende bestemmingsplan. Dit kan door&#13;
overdracht aan een ander tuinbouwbedrijf of door overdracht aan een derde. De blijvende&#13;
glastuinbouwbestemming is voldoende gegarandeerd doordat deze derde de&#13;
grond slecht met inachtneming van de bestemming kan benutten. Door de voorwaarde&#13;
van overdracht wordt bereikt dat de ondernemer op die plaats zijn glastuinbouwbedrijf&#13;
beëindigt. Als de ondernemer dat wenst, kan hij wel ter plaatse zijn woonhuis&#13;
en bijbehorend erf gebruiken. De afbraak heeft immers uitsluitend betrekking op het&#13;
glastuinbouwbedrijf.&#13;
De subsidieontvanger moet er zelf voor zorgdragen dat de afbraak, verwijdering&#13;
en gebruiksvrije oplevering tot stand komen. Dit moet gebeuren binnen een jaar&#13;
nadat de beschikking tot subsidieverlening is genomen.&#13;
Hoogte van de subsidie&#13;
In beginsel is de subsidie gelijk aan de kosten van afbraak van glasopstanden en&#13;
bedrijfsgebouwen. Deze kosten worden echter vastgesteld aan de hand van normbedragen. De subsidie wordt vastgesteld aan de hand van een door de minister van&#13;
LNV vastgestelde lijst van normbedragen, welke wordt gepubliceerd in de Staatscourant.&#13;
Uit die lijst blijkt dat het gaat om:&#13;
– het afbreken en verwijderen van glasopstanden en ondergrondse voorzieningen,&#13;
van bedrijfsgebouwen – inclusief bijbehorende erfverharding – en overige vaste&#13;
installaties;&#13;
– het verwijderen van betonnen teeltvloeren;&#13;
– het verleggen van sloten door middel van het graven van vervangend water en het&#13;
dempen van de oude sloot.&#13;
De normbedragen zijn als volgt vastgesteld:&#13;
– ƒ 7,– per m2 glasoppervlak;&#13;
– ƒ 55,– per m2 oppervlak bedrijfsgebouwen;&#13;
– ƒ 5,– per m2 betonnen teeltvloer;&#13;
– ƒ 8,– per m2 nieuw gegraven sloot.&#13;
De kosten worden met behulp van dit normbedrag berekend, maar kunnen niet&#13;
hoger liggen dan het werkelijke investeringsbedrag. Verder worden in mindering&#13;
gebracht de subsidies die in de vijf jaar voorafgaand aan de investering zijn verstrekt&#13;
met betrekking tot de bouw of verbouwing van glasopstanden en bedrijfsgebouwen.&#13;
Met de uitvoering van de afbraak mag niet worden begonnen voordat de ontvangst&#13;
van de aanvrager schriftelijk is bevestigd. Daarbij wordt als ‘begonnen’ aangemerkt&#13;
als men terzake reeds verplichtingen heeft aangegaan (art. 18). Binnen vier maanden&#13;
nadat de aanvraag is ingediend, geeft de minister een beschikking tot subsidieverlening.&#13;
Als deze termijn niet haalbaar is, kan de minister de aanvrager daarvan in kennis&#13;
stellen en noemt een redelijke termijn waarbinnen de beschikking kan worden tegemoet&#13;
gezien (art. 20). In de beschikking staan de activiteiten waarvoor subsidie wordt&#13;
verleend en de wijze waarop de subsidie is bepaald, en het bedrag waarop de subsidie&#13;
ten hoogste kan worden vastgesteld (art. 21). De minister kan op verzoek van de aanvrager&#13;
een voorschot verlenen tot maximaal 80% van het hiervoor aangegeven maximumbedrag&#13;
(art. 30 leden 1 en 2).&#13;
Subsidievaststelling en uitbetaling&#13;
Binnen vier maanden nadat de overdracht van de grond heeft plaatsgehad, kan een&#13;
aanvraag voor de vaststelling van de subsidie worden ingediend bij LASER. Bijgevoegd&#13;
moeten worden een financiële verantwoording met een of meer rekeningen en&#13;
een accountantsverklaring, alsmede een afschrift van het vigerende bestemmingsplan.&#13;
Ten behoeve van de accountantsverklaring is een controleprotocol vastgesteld in Bijlage&#13;
1 van de regeling. De minister stelt vervolgens de subsidie vast. De beschikking&#13;
tot subsidievaststelling stelt ingevolge art. 27 het bedrag van de subsidie vast en geeft&#13;
aanspraak op betaling van het vastgestelde bedrag.&#13;
De regeling is geen ‘openeinderegeling’. De minister kan per kalenderjaar een of&#13;
meer aanvraagperioden openstellen en voor iedere aanvraagperiode een subsidieplafond&#13;
vaststellen. Daarbij kan onderscheid worden gemaakt tussen de afbraakregeling en de investeringsregeling.25 Ook hier kan de minister besluiten dat geen aanvragen&#13;
meer kunnen worden ingediend als de aangevraagd subsidies de beschikbare middelen&#13;
overschrijden of dreigen te overschrijden (art. 35). Het budget voor 1999 ten&#13;
behoeve van glasafbraak is recent verhoogd van één miljoen naar vier miljoen gulden.&#13;
26 Van de glasafbraakregeling wordt echter aanzienlijk minder gebruik gemaakt&#13;
dan van de investeringsregeling. Het tegelijkertijd beschikbaar gestelde budget van&#13;
twaalf miljoen gulden was al weer binnen één dag uitgeput. Nu het economisch wat&#13;
beter gaat in de sector, is de belangstelling voor investeringen groter dan voor glasafbraak&#13;
(en dus beëindigen).27</content><legacyfootnotes>1. Brief van de minister van LNV aan de Tweede Kamer d.d. 16 november 1998 inzake flankerend beleid&#13;
in de varkenshouderij. Zie ook de Regeling financiële tegemoetkoming Wet herstructurering varkenshouderij,&#13;
die voor ondernemers onder de 52 jaar (tijdelijk) een dubbele financiële tegemoetkoming geeft&#13;
voor een gedeelte van het af te romen deel bij overdracht (Besluit van 21 december 1998, Stcrt. 1998,&#13;
245).&#13;
2. Wet van 11 juni 1987, Stb. 281.&#13;
3. Wat in dit verband onder inkomen wordt verstaan, is te vinden in de art. 2 en 3 van het Inkomensbesluit&#13;
IOAZ (Besluit van 16 juni 1987 Stb. 305).&#13;
4. CRvB 19 juni 1998 nr. 97/1812 IOAZ.&#13;
5. MvA Tweede Kamer p. 12.&#13;
6. Voor bedragen zie Wijziging bedragen IOAW en IOAZ per 1 januari 1999, Besluit d.d. 15 december&#13;
1998 (Stcrt. 1998, nr. 242).&#13;
7. Voor bedragen zie Wijziging bedragen Regeling vaststelling grondslagen IOAW en IOAZ per 1 januari&#13;
1999, Besluit 15 december 1998 (Stcrt. 1998, nr. 242).&#13;
8. Besluit van de Minister van Sociale Zaken en Werkgelegenheid d.d. 13-6-1996 (Stcrt. 1996, 115).&#13;
9. Zie art. 8 lid 4 van het Inkomensbesluit IOAZ (Besluit van 16 juni 1987, Stb. 305).&#13;
10. Besluit van de Minister van Sociale Zaken en Werkgelegenheid d.d. 27-1-1999 (Stcrt. 1999, 30).&#13;
11. Beschikking van de Staatssecretaris van Sociale Zaken en Werkgelegenheid 29 juni 1987 (Stcrt. 1987,&#13;
223).&#13;
12. Sedert 1 januari 1997 (Stcrt. 1996, 247). Voordien was dit 5%.&#13;
13. Uitspraak ABRvS 28 februari 1995 nr. G04.93.0505.&#13;
14. Bedragen per 1-1-1999. Zie Wijziging bedragen Regeling vaststelling grondslagen IOAW en IOAZ per&#13;
1 januari 1999, Besluit 15 december 1998 (Stcrt. 1998, 242).&#13;
15. Wet van 4 juni 1992, Stb. 1994, 1.&#13;
16. Wet van 2 februari 1955, Stb. 47.&#13;
17. Besluit van 12 april 1995, Stb. 203.&#13;
18. Wet van 12 april 1965, Stb. 199.&#13;
19. Zie voor de laatste wijziging: ‘Wijziging bedragen in Abw en Bbz per 1 januari 1999’, Stcrt. 1998, 242.&#13;
20. Mr. ing. W.B.M. Engels, Mestproduktierechten en pacht, Agr.r. 1996, p. 108 e.v. Het recht op vergoeding&#13;
voor een pachter wordt vastgesteld afhankelijk van het instandhouden (geen vergoeding) of totstandbrengen&#13;
(wel vergoeding) van het quotum. Daarnaast is van belang wie de desbetreffende investeringen&#13;
heeft verricht en wanneer. Aan de hand daarvan kan worden benaderd of de pachter recht heeft op het&#13;
quotum of op een (aandeel in) de waarde daarvan (zie p. 20-21, t.a.p.).&#13;
21. Deze en ook de navolgende subsidieregelingen opgenomen procedures voor het verstrekken van subsidies&#13;
zijn gebaseerd op de derde tranche van de Algemene wet bestuursrecht, Stb. 1996, 333. De regeling&#13;
voorziet achtereenvolgens in subsidieverlening en subsidievaststelling.&#13;
22. Besluit van 28 november 1997, Stcrt. 1997, 231, Opkoopregeling varkenshouderij; Besluit van 28 mei&#13;
1998, Stcrt, 1998, 99, Opkoopregeling varkenshouderij 1998. De eerste opkoopregeling leverde slechts&#13;
ca 36.000 kg mestproductierechten op (uitbetaling ca. 1,3 miljoen gulden), de tweede slechts 12.000 kg&#13;
mestproductierechten (uitbetaling ca. 0,65 miljoen gulden. Voor elk van deze opkoopregelingen was&#13;
50 miljoen gulden beschikbaar!).&#13;
23. Art. 31 Whv.&#13;
24. Regeling structuurverbetering glastuinbouw, Stcrt. 1997, 187.&#13;
25. Zie Besluit van 28 december 1998 tot wijziging Regeling structuurverbetering glastuinbouw, Stcrt. 1998,&#13;
249.&#13;
26. Besluit van 17 februari 1999, Stcrt. 1999, 35.&#13;
27. De glastuinbouw had enige jaren geleden te kampen met markt-, rendements- en ruimtelijke problemen.&#13;
De herstructurering werd vooral door de sector zelf opgepakt. De basis daarvoor lag in het rapport&#13;
Nederland Tuinbouwland d.d. 2-10-1995. De aanpak wordt als succesvol ervaren.</legacyfootnotes><footnotes><footnote/></footnotes><auteurs>mr. ing. W.B.M. Engels</auteurs><published>1999-02-23 00:00:00</published><modified>1999-02-23 00:00:00</modified><editiondate>1999-02-23</editiondate><htmlpath>https://denhollander.info/artikel/5699</htmlpath></article>
</articles></edition>