<edition><articles><article><jaar>1986</jaar><naam>Tijdschrift voor Agrarisch Recht</naam><uitgave>5</uitgave><aflevering>5</aflevering><searchword>TvAR 5/1986</searchword><id>6357</id><udhid>UDH:TvAR/6357</udhid><titel>Het juridisch instrumentarium ter instandhouding van het bos</titel><searchwords><searchword>TvAR 5/1986</searchword><searchword>UDH:TvAR/6357</searchword></searchwords><attachments><attachment><name>1986_nr 5_Artikel_Schweden.pdf</name><extention>pdf</extention><url>https://denhollander.info/download/6139/ci</url></attachment></attachments><inleiding>1. INLEIDING&#13;
De instandhouding van het bos is een actueel onderwerp voor bespreking. Hoe&#13;
vaak worden de gemoederen wel niet in beweging gebracht doordat vanuit allerlei&#13;
sectoren claims worden gelegd op het bosareaal? 'Amelisweerd' was een duidelijk&#13;
voorbeeld. Zo zal iedereen in zijn omgeving wel de voorbeelden kennen, waarbij&#13;
het misschien wat minder stormachtig zal zijn verlopen als bij 'Amelisweerd', maar&#13;
die toch zeker veel stof hebben doen opwaaien. De aanleg in het bos van een&#13;
golfbaan, een bungalowpark, een militair oefenterrein, een vuilstortplaats e.d.,&#13;
zal menig ambtenaar een onrustige namiddag hebben bezorgd. In deze&#13;
voorbeelden zal de discussie zich steeds weer richten op de instandhouding van&#13;
het bos in kwantitatieve zin en in kwalitatieve zin. In kwantitatieve zin omdat&#13;
het velen aan het hart gaat als weer wat van het bosareaal wordt afgeknabbeld.&#13;
In kwalitatieve zin omdat de beleving en de waardering van het bos een&#13;
belangrijke verandering kunnen ondergaan door de aanleg van dergelijke&#13;
werken.&#13;
Gaat het in deze voorbeelden nog om incidenten, ook in algemene zin is de&#13;
belangstelling voor de instandhouding van het bos groeiende. De geconstateerde&#13;
verminderde vitaliteit van het bos1 heeft uiteraard de belangstelling doen&#13;
toenemen. Daarnaast heeft het verschijnen van het Meerjarenplan Bosbouw2 het&#13;
functioneren van het bos ten behoeve van de samenleving tot een belangrijk&#13;
aandachtspunt voor de overheid gemaakt. De vraag is in welke mate, hoe en waar&#13;
moet het bos gaan functioneren voor de recreatie, voor het natuurbehoud, voor de&#13;
houtproduktie en houtvoorziening en voor het landschap.&#13;
De overheid ziet zich in toenemende mate gesteld voor deze vragen.&#13;
In het hiernavolgende zal worden ingegaan op de vraag of het juridisch instrumentarium,&#13;
dat de rijksoverheid geleidelijk gestalte heeft gegeven, afdoende is&#13;
om de wensen ten aanzien van de kwantitatieve en van de kwalitatieve&#13;
instandhouding van het bos te kunnen realiseren.&#13;
Bij de beantwoording van deze vraag zal een centrale rol moeten worden toebedeeld&#13;
aan de Boswet. Het is immers deze wet die zich specifiek richt op het bosbouwkundig&#13;
handelen. Om de plaats van de Boswet goed te kunnen bepalen,&#13;
lijkt het zinvol om een korte beschrijving te geven van de ontwikkelingen die&#13;
vooraf zijn gegaan aan de totstandkoming ervan. Maar de Boswet is uiteraard niet het enige kader waarbinnen het handelen gericht&#13;
op de instandhouding van het bos door de overheid wordt gestuurd. De subsidieregelingen&#13;
voor de bosbouw zijn minstens zo belangrijk en zullen dan ook uitgebreid&#13;
worden behandeld. De andere wettelijke kaders waarmee de bosbouwer specifiek&#13;
wordt geconfronteerd, zullen eveneens summier aan de orde worden gesteld.</inleiding><content>2. BOSWET&#13;
2.1. Voorgeschiedenis&#13;
Tot aan het eind van de vorige eeuw was er nauwelijks sprake van enige overheidsbemoeienis&#13;
ten aanzien van de bosbouw in Nederland. Pas met de oprichting van&#13;
het Staatsbosbeheer in 1899 begon de rijksoverheid een rol mee te spelen in een sector&#13;
die tot dan toe in feite vrijwel geheel in handen was van particuliere boseigenaren.&#13;
Toen tijdens de Eerste Wereldoorlog de houtvoorziening in ons land in het gedrang&#13;
kwam, werd in 1917 de Nood-Boschwet in het leven geroepen op grond waarvan&#13;
vellingen konden worden verboden en bossen en houtopstanden op betrekkelijk&#13;
eenvoudige wijze konden worden onteigend. Deze wet leidde tot de Bosch wet van&#13;
1922, die van toepassing is gebleven tot aan de inwerkingtreding in 1962 van de huidige&#13;
Boswet. De Boschwet van 1922 bevatte voornamelijk bepalingen met betrekking&#13;
tot de bestrijding van schadelijke dieren en ziekten, alsmede bepalingen ten behoeve&#13;
van de bewaring van bossen uit het oogpunt van natuurschoon. Daartoe werd&#13;
het aan publiekrechtelijke lichamen, stichtingen en verenigingen mogelijk gemaakt&#13;
door middel van rijksbijdragen bossen te verwerven.&#13;
De Tweede Wereldoorlog leidde tot een verdere verscherping van de voorschriften&#13;
voor de bosbouw. Op basis van de Bodemproductiebeschikking 1939 werd in de&#13;
Tweede Wereldoorlog de eerste aanzet gegeven voor wat thans de belangrijkste bepaling&#13;
is uit de Boswet, namelijk de verplichting tot herbeplanting.&#13;
De belangrijkste bepalingen voor de bosbouw uit de Bodemproductiebeschikking&#13;
1939 zijn in 1949 opgegaan in de Bodemproductiebeschikking Bosbouw en Houtteelt.&#13;
Nadat in 1954 het Bosschap - het bedrijfsschap voor de bosbouw en de houtteelt&#13;
- werd ingesteld, kwam in 1962 de wetgeving ten aanzien van de bosbouw tot&#13;
een voorlopig eindpunt met de inwerkingtreding van de Boswet.3&#13;
2.2. Globale inhoud van de Boswet&#13;
De Boswet beoogt de bewaring van bossen en andere houtopstanden en is van toepassing&#13;
op houtopstanden gelegen buiten de bebouwde kom. De gemeenteraad kan&#13;
daartoe de 'bebouwde kom Boswet' in haar gemeente vaststellen onder goedkeuring van Gedeputeerde Staten (art. 1). De Boswet kent drie instrumenten ter realisering&#13;
van haar doelstelling, te weten de instandhouding van het bosareaal, dit zijn:&#13;
a. de meldingsplicht (art. 2);&#13;
b. de herplantplicht (art. 3);&#13;
c. het kapverbod (art. 13).&#13;
ad. a Een ieder die het voornemen heeft over te gaan tot het vellen van een houtopstand,&#13;
dient hiervan ten minste één maand van te voren kennis te geven&#13;
aan de directeur van het Staatsbosbeheer.&#13;
ad. b Indien een houtopstand is geveld of op een andere wijze is tenietgegaan,&#13;
moet binnen drie jaar door de eigenaar op dezelfde grond weer worden&#13;
herbeplant of op andere grond, indien hiervoor toestemming van de&#13;
directeur van het Staatsbosbeheer is verkregen. De herbeplanting dient op&#13;
bosbouwkundig verantwoorde wijze te worden uitgevoerd.&#13;
De regels die van kracht zijn ten aanzien van de wijze van herbeplanting zijn&#13;
opgenomen in een uitvoeringsbesluit.4&#13;
ad. c Ter bewaring van natuur- en landschapsschoon kan door de minister van&#13;
Landbouw en Visserij telkens voor ten hoogste vijf jaren een kapverbod&#13;
worden opgelegd. Lijdt een eigenaar schade door een hem opgelegd&#13;
kapverbod, dan kan hem op aanvrage een billijke schadevergoeding&#13;
worden toegekend voor de schade die redelijkerwijze niet te zijnen laste&#13;
behoort te blijven.&#13;
2.3. De betekenis van de Boswet voor de kwantitatieve instandhouding van het bos&#13;
Wat exact de betekenis van de Boswet is voor de instandhouding van het bosareaal&#13;
is moeilijk te concretiseren. Opvallend is wel dat in 1900 het areaal bos en andere&#13;
houtopstanden ca. 250 000 ha in beslag nam.5 Bij de inwerkingtreding van de Boswet&#13;
in 1962 zal dit areaal rond 260 000 ha zijn geweest. Volgens de recente gegevens&#13;
van de vierde bosstatistiek is het areaal thans op ca. 310 000 ha gekomen.6&#13;
De betekenis van de meldings- en herplantplicht voor de instandhouding van het&#13;
bosareaal moet zeer wezenlijk worden geacht. Degenen die belast zijn met de uitvoering&#13;
van de Boswet worden zeer regelmatig geconfronteerd met de pogingen om onder&#13;
deze plicht uit te komen. Het is in belangrijke mate te danken aan de controle&#13;
door de Algemene Inspectiedienst, die belast is met de opsporing van de overtredingen&#13;
van de meldings- en herplantplicht, dat de Boswet strikt wordt nageleefd. Zij,&#13;
die het op een proces-verbaal laten aankomen moeten er rekening mee houden dat&#13;
de Officier van Justitie de zaak op grond van de Wet op de economische delicten zal voorleggen aan de economische politierechter bij de rechtbank. De rechter blijkt&#13;
bepaald niet kinderachtig als het op het veroordelen aankomt.7&#13;
De wijze waarop aan de verplichting tot herbeplanting moet worden voldaan is&#13;
vastgelegd in het eerder vermelde uitvoeringsbesluit van 1962. Hierin is bepaald dat&#13;
dezelfde grond moet worden herbeplant als waarop is geveld. Op verzoek van de&#13;
herplantplichtige kan ook elders worden herbeplant als tenminste toestemming is&#13;
verkregen van de directeur van het Staatsbosbeheer, en de andere grond dezelfde&#13;
omvang heeft als die waarop de gevelde houtopstand heeft gestaan. Aldus wordt de&#13;
instandhouding van het bos in kwantitatieve zin gewaarborgd.&#13;
De termijn van drie jaar waarbinnen men na velling of tenietgaan van de houtopstand&#13;
dient te herbeplanten, geeft in de praktijk aanleiding tot misverstanden. In&#13;
de memorie van toelichting8 staat vermeld dat deze termijn met het oog op de&#13;
rechtszekerheid is opgenomen omdat men het als onbevredigend voelt dat, als niet&#13;
aan de verplichting tot herbeplanting wordt voldaan, de verplichting onbeperkt zou&#13;
blijven voortduren. De gedachte zou kunnen opkomen dat na veroordeling van de&#13;
overtreding men vrij is van de verplichting tot herbeplanting. De termijn is immers&#13;
verstreken en men kan dan toch niet nog eens veroordeeld worden ter zake van dezelfde&#13;
kwestie. De Hoge Raad heeft hierin duidelijkheid gebracht. Deze stelt 'dat&#13;
artikel 3, eerste lid van de Boswet de eigenaar van de grond verplicht binnen een tijdvak&#13;
van drie jaar te herbeplanten. Deze bepaling bedoelt kennelijk niet dat die verplichting&#13;
slechts gedurende die drie jaren bestaat, maar dat de eigenaar tot herbeplanting&#13;
verplicht is en dat hij pas na verloop van deze termijn in overtreding is.&#13;
Mitsdien overtreedt de eigenaar, die ook na verloop van de termijn de herbeplanting&#13;
nalaat, het voorschrift en hij blijft dit overtreden zolang de voorgeschreven herbeplanting&#13;
niet is geschied. De eigenaar kan na verloop van de termijn tot op het moment&#13;
waarop de herbeplanting is geschied het voorschrift meerdere malen telkens&#13;
op verschillende tijdstippen overtreden'.9&#13;
Voor de naleving van de Boswet is deze uitspraak van grote betekenis. Maar hierbij&#13;
zij aangetekend dat het nog steeds voorkomt dat overtreders het na een eerste&#13;
veroordeling liever opnieuw tot een veroordeling laten aankomen dan alsnog aan de&#13;
verplichting tot herbeplanting te voldoen, kennelijk omdat de opbrengsten van een&#13;
andere vorm van grondgebruik meer opleveren dan bosbouw.&#13;
In dit verband wordt het uiteraard als een groot gemis gevoeld dat de bevoegdheid&#13;
tot het uitoefenen van bestuursdwang niet in de Boswet is opgenomen. Zeker als de&#13;
tendens tot het niet nakomen van de herplantverplichting enige omvang gaat aannemen,&#13;
wordt het dringend gewenst geacht een bepaling in de Boswet op te nemen, waardoor de Staat op kosten van de overtreder de grond in overeenstemming met&#13;
de wet kan herbeplanten.&#13;
2.4. De betekenis van de Bos wet voor de kwalitatieve instandhouding van het bosareaal&#13;
Met betrekking tot de kwalitatieve instandhouding van het bos moet men drie aspecten&#13;
onderscheiden, te weten:&#13;
- de kwaliteit van de groeiplaats;&#13;
- de kwaliteit van de beplanting bij de aanleg;&#13;
- de kwaliteit van het bestaande bos.&#13;
2.4.1. De groeiplaats is van essentieel belang voor de kwaliteitsopbouw van het bos.&#13;
Menselijk ingrijpen in de groeiplaats kan immers inhouden dat een na vele decennia&#13;
opgebouwde voedselrijkdom in de bodem in één keer ongedaan wordt gemaakt.&#13;
Toch kent de Bos wet geen specifieke bepalingen die gericht zijn op de bescherming&#13;
van de groeiplaats.&#13;
De verontrusting over de verminderde vitaliteit van het bos lijkt echter te rechtvaardigen&#13;
dat met enige spoed in de Boswet een bepaling wordt opgenomen die tenminste&#13;
die handelingen verbiedt waarbij de groeiplaats op bosbouwkundig onverantwoorde&#13;
wijze wordt of kan worden beïnvloed. Wat als bosbouwkundig onverantwoord&#13;
moet worden aangemerkt, is hier niet in kort bestek aan te geven. Het is echter&#13;
mogelijk om op basis van de bestaande bosbouwkundige kennis te concluderen of&#13;
bepaalde handelingen onaanvaardbare risico's kunnen inhouden ten aanzien van de&#13;
potenties van de groeiplaats.&#13;
In dit verband moet worden gewezen op de wenselijkheid een bepaling op te nemen&#13;
waarbij het verboden wordt de kapvlaktes aan te wenden voor andere doeleinden&#13;
dan voor de bosbouwkundig verantwoorde voorbereiding van de herbeplanting. Deze&#13;
speciale aandacht voor de kapvlakte is gewenst, omdat te vaak moet worden&#13;
geconstateerd dat de termijn van drie jaar voor de herbeplanting wordt gezien als&#13;
een middel om de kapvlakte tijdelijk aan te wenden voor een andere vorm van&#13;
grondgebruik dan bosbouw. Maïs is erg geliefd. Het lijkt voor de hand te liggen om&#13;
dan een pleidooi te houden voor het verkorten van de termijn van drie jaar. Toch is&#13;
dat niet zinvol, want om bosbouwkundige redenen is deze termijn vaak net voldoende&#13;
en daarom ook nodig. De bosbouw is nu eenmaal sterk afhankelijk van klimatologische&#13;
omstandigheden en plantsoenvoorziening. Plantmateriaal is niet ieder&#13;
jaar voldoende voorhanden.&#13;
Handhaving van de termijn van drie jaar, maar met een betere regulering ten aanzien&#13;
van de groeiplaats, in het bijzonder ten aanzien van de kapvlakte zal het beste&#13;
resultaat kunnen opleveren voor de kwaliteit van het bos.&#13;
2.4.2. Het zal duidelijk zijn dat, na velling van een bos, de aanleg van de beplanting&#13;
(ingevolge de herplantplicht) eveneens een belangrijke fase is, die de kwaliteit van&#13;
de verdere bosontwikkeling mede zal bepalen. De soortensamenstelling van het plantsoen zal niet alleen uiteindelijk het bosbeeld&#13;
gaan bepalen, maar ook de houtproduktieve en ecologische waarden. In het Besluit&#13;
houdende regels ten aanzien van de verplichting tot herbeplanting4 is bepaald dat&#13;
de herbeplanting moet worden uitgevoerd op bosbouwkundig verantwoorde wijze&#13;
(art. 3).&#13;
In de memorie van toelichting staat over de regeling van de herplantplicht vermeld,&#13;
dat 'herbeplanting moet worden uitgevoerd volgens regelen bij of krachtens&#13;
Algemene Maatregel van Bestuur te stellen. Deze regelen moeten bevorderen dat de&#13;
aan te brengen nieuwe beplanting kwalitatief en kwantitatief in een redelijke verhouding&#13;
staat tot het gevelde'.10 Dat het kwantitatieve aspect afdoende geregeld is, is&#13;
reeds duidelijk gemaakt onder § 2.3. Daarentegen is handhaving van het kwalitatieve&#13;
aspect alleen mogelijk voor zover het binnen de beoordeling van het bosbouwkundig&#13;
verantwoord zijn, kan worden meegenomen. Een grondslag voor het eisen&#13;
van een kwaliteit die in redelijke verhouding moet staan tot het gevelde is er niet.&#13;
De behoefte hieraan groeit echter wel, zeker nu ook in het Meerjarenplan Bosbouw&#13;
de kwalitatieve verbetering van het bosareaal aan de orde is. Ligt het dan niet voor&#13;
de hand dat in het uitvoeringsbesluit zal worden bepaald dat de herbeplanting niet&#13;
mag leiden tot een teruggang in de kwaliteit van het bos?&#13;
Een aspect dat eveneens aandacht verdient bij de behandeling van de relatie tussen&#13;
Boswet en bosaanleg is de sterk toegenomen belangstelling bij bosbouwers om aan&#13;
de herplantplicht te voldoen door middel van inspelen op de natuurlijke verjonging&#13;
(spontane vestiging van jonge bomen) in plaats van door daadwerkelijke beplanting.&#13;
De wettelijke termijn van drie jaar voor de herplantplicht zou hierbij een belemmerende&#13;
factor kunnen zijn. In de praktijk doet dat probleem zich echter niet voor.&#13;
Het Staatsbosbeheer zal in de regel op grond van artikel 6, tweede lid van de Boswet,&#13;
de termijn van drie jaar met twee jaar verlengen, zodra gebleken is dat de herplantplichtige&#13;
doelgerichte maatregelen heeft getroffen om een natuurlijke verjonging&#13;
van de grond te krijgen. Blijkt na deze totale periode van vijfjaar dat de verjonging&#13;
niet tot ontwikkeling komt, dan wordt deze termijn in beginsel niet meer verlengd,&#13;
omdat na vijf jaar verondersteld mag worden dat dan een natuurlijke verjonging&#13;
ook geen kans van slagen meer heeft. Verdere verlenging van de termijn wordt alleen&#13;
overwogen indien de herplantplichtige omstandigheden kan aandragen die dat rechtvaardigen.&#13;
11&#13;
2.4.3. Ten aanzien van het bestaande bos, staat uiteraard het eerder vermelde Meerjarenplan&#13;
Bosbouw centraal. Hierin wordt het Regionale Bosplan als het voornaamste&#13;
instrument opgevoerd waarmee de wensen ten aanzien van de functievervulling&#13;
zouden kunnen worden gerealiseerd. Het Regionale Bosplan moet het integratiekader&#13;
worden voor de inrichting en het beheer van het bos in een regio.&#13;
Op beperkte schaal worden reeds ervaringen opgedaan met de regionale bosplannen.&#13;
In het meerjarenplan staat vermeld dat eerst de resultaten van deze experimenten zullen worden afgewacht alvorens wordt besloten over een aanpassing van de&#13;
Boswet op dit punt. Alsdan kan worden bereikt dat een eventuele wijziging van de&#13;
Boswet ter zake zo goed mogelijk zal aansluiten op de behoefte uit de praktijk.12&#13;
Zeer actueel is op het moment de relatie tussen de Boswet en het toepassen van&#13;
natuurtechnische beheersmaatregelen in het bos. De Boswet is tot stand gekomen&#13;
in een tijd waarin de vlaktegewijze gelijkvormige opbouw van het bos algemeen&#13;
werd toegepast. Geleidelijk is hierin een kentering gekomen en is in bosbouwkringen&#13;
de opvatting gerezen dat meer moet worden ingespeeld op de natuurlijke ontwikkelingen&#13;
van het bestaande bos. Over de wijze waarop en de omvang ervan lopen de&#13;
meningen sterk uiteen. En de discussies lopen hoog op, tot aan de hoogste rechter.&#13;
Zowel de Hoge Raad13 als de Afdeling Rechtspraak14 zijn hierin betrokken geraakt.&#13;
In beide zaken werd een identieke vorm van natuurtechnisch bosbeheer aan&#13;
de orde gesteld. Ten aanzien van beide in het geding zijnde bosjes wordt getracht&#13;
versneld een differentiatie in structuur en boomsoortensamenstelling aan te brengen&#13;
en wel door middel van kleinschalig kappen, omtrekken en ringen van bomen. Aldus&#13;
tracht men letterlijk en figuurlijk ruimte te creëren voor het ontwikkelen van&#13;
natuurwetenschappelijke waarden.&#13;
De Afdeling Rechtspraak oordeelde dat een subsidie voor het voorgestane beheer&#13;
mocht worden geweigerd, gelet op het ontbreken van eenstemmigheid bij deskundigen&#13;
ten aanzien van de oordeelkundigheid van deze vorm van beheer.&#13;
De Hoge Raad oordeelde in cassatie over de vraag of de rechtbank terecht heeft&#13;
geoordeeld, dat voor de kleinschalige vellingen, die in het kader van deze vorm van&#13;
beheer werden verricht, een melding als bedoeld in artikel 2 van de Boswet, niet verplicht&#13;
was, daar het een dunning betrof. Dunning is vrijgesteld van de meldingsplicht.&#13;
Volgens de memorie van toelichting op artikel 2 van het ontwerp van de Boswet&#13;
wordt onder dunning verstaan een velling die tot 'oordeelkundige verzorging'&#13;
leidt. De Hoge Raad overweegt dat voor de vraag wat onder 'oordeelkundige verzorging'&#13;
dient te worden verstaan, niet beslissend is welke opvattingen dienaangaande&#13;
bij de totstandkoming van de Boswet golden, maar dat mede rekening moet worden&#13;
gehouden met de inzichten die sedertdien veld hebben gewonnen.&#13;
De uitspraak van de Hoge Raad brengt de uitvoering van de Boswet op een hellend&#13;
vlak. Tot nu toe is door het stelsel van meldings- en herplantplicht en de controle&#13;
daarop, door de Algemene Inspectiedienst, een effectieve naleving van de wet bewerkstelligd.&#13;
Door de uitspraak is echter niet meer duidelijk waar de grens tussen&#13;
velling en dunning ligt, en aldus wordt de controle op de herplant bemoeilijkt. Kleinschalige&#13;
vellingen kunnen nu eenmaal ook gericht zijn op andere doeleinden dan op&#13;
natuurontwikkeling. Maar waaruit moet die doelstelling blijken? Hoe moet men in&#13;
de praktijk kunnen controleren of iemand natuurontwikkeling wil of dat iemand&#13;
langzamerhand het bos wil laten verdwijnen om andere doelstellingen te kunnen realiseren?&#13;
In een tijd waarin steeds vaker wordt getracht onder de verplichtingen van&#13;
de herplantplicht uit te komen, met het enkele doel om van het bos af te zijn, is het eigenlijk niet te veroorloven de deur op een kier te zetten voor een geleidelijke&#13;
afbouw van een bos. Het is daarom te hopen, en in feite noodzakelijk, dat de bosbouwwereld&#13;
snel tot een eenduidige conclusie komt over wat wel en wat niet meer&#13;
verantwoord natuurtechnisch bosbeheer is, zodat de deur weer op slot kan voor diegenen&#13;
die oneigenlijke doelstellingen nastreven. De juridische verwikkelingen die als&#13;
gevolg van de verwarring rond het natuurtechnische bosbeheer zijn ontstaan, moeten&#13;
worden betreurd, want eigenlijk kan niet worden gesteld dat de Boswet een veto&#13;
opwerpt ten aanzien van deze vorm van beheer.&#13;
Zij die in het bos de natuurwetenschappelijke waarden willen verhogen, hebben&#13;
en krijgen, letterlijk en figuurlijk, die ruimte in het kader van de Boswet. De ontheffingsmogelijkheden&#13;
bieden voldoende armslag. Maar ook hier geldt als bij alles:&#13;
er zijn grenzen. Het moet toch verschil uitmaken of men zijn doel nastreeft door&#13;
middel van kleinschalige vellingen over een beperkt areaal (zoals het geval bij de&#13;
hiervoor behandelde uitspraken van de Afdeling Rechtspraak en de Hoge Raad) of&#13;
dat men zijn doel nastreeft door in het bos door middel van grootschalige vellingen&#13;
blijvende grote open ruimten te creëren.&#13;
In het laatste geval kan het natuurtechnisch bosbeheer wel degelijk op gespannen&#13;
voet komen te staan met de Boswet, als tenminste geen voorzieningen zijn getroffen&#13;
om het bosareaal in totaliteit in gelijke omvang te handhaven. Er gaan stemmen op&#13;
om inderdaad in bestaand bos grote oppervlakten aan open ruimten aan te brengen.&#13;
Het blijvend openhouden van deze open ruimten is slechts toelaatbaar op grond&#13;
van de Boswet als daartoe een ontheffing van de herplantplicht is verleend. De directeur&#13;
van het Staatsbosbeheer is op grond van artikel 6, lid 2 van de Boswet bevoegd&#13;
om ontheffing te verlenen in het geval er sprake is van een bijzonder geval. Dit lijkt&#13;
echter moeilijk hard te maken, immers in principe kan ieder stukje bos in Nederland&#13;
in aanmerking komen om omgevormd te worden tot open ruimte.&#13;
Een andere mogelijkheid is dat de minister van Landbouw en Visserij op grond&#13;
van artikel 6, lid 1 van de Boswet voor een door hem aan te wijzen gebied vrijstelling&#13;
van de meldings- en herplantplicht verleent, ten einde de gewenste open ruimte aldaar&#13;
blijvend te kunnen aanbrengen.&#13;
Met het oog op de instandhouding van de kwaliteit van het bestaande bos moet&#13;
ook worden gewezen op de bevoegdheid van de minister van Landbouw en Visserij&#13;
om ter bewaring van natuur- en landschapsschoon een kapverbod op te leggen.&#13;
Hiervan maakt de minister tot op heden uiterst spaarzaam gebruik. Het enkele gegeven&#13;
dat door velling van een bos of houtopstand het natuur- en landschapsschoon&#13;
wordt aangetast, is voor de minister kennelijk niet meteen voldoende om van deze&#13;
bevoegdheid gebruik te maken. Want door velling zal al gauw sprake zijn van tenminste&#13;
een wijziging in het aanwezige natuur- en landschapsschoon. Echter velling&#13;
leidt tot herplantplicht en aldus tot herstel van het natuur- en landschapsschoon. De&#13;
ruimte voor verjonging van bossen en houtopstanden moet er zijn. Verjongingsvlakten&#13;
moeten zelfs worden beschouwd als een wezenlijk onderdeel van het natuur- en&#13;
landschapsschoon van een bos.&#13;
De minister is tot nu toe vooral bereid geweest een kapverbod op te leggen in het&#13;
geval er sprake was van aantasting van zeer bijzondere waarden van natuur- en landschapsschoon. In die gevallen waarin de minister het kapverbod inderdaad heeft opgelegd&#13;
was hiervan sprake. Het kapverbod werd opgelegd zowel ten aanzien van&#13;
kleine landschappelijke elementen als ten aanzien van grotere oppervlakten bos.15&#13;
Deze laatste categorie kan op de korte termijn nog wel eens van grote betekenis worden.&#13;
In het geval van een kapverbod ten aanzien van de 'Wouwse plantage' in de&#13;
gemeente Wouw is de schaal van de velling (ca. 10 ha aaneengesloten) terdege meegewogen&#13;
in de besluitvorming, maar doorslaggevend is geweest dat het in dit geval&#13;
om een bijzonder fraai bos ging.&#13;
Hoe zou echter de belissing uitvallen als een grootschalige velling in het geding&#13;
is zonder dat er sprake is van een bijzonder fraai bos?&#13;
Hoewel grootschalige vellingen in het algemeen uit bosbouwkundig oogpunt ongewenst&#13;
zijn, kan dat formeel geen criterium zijn op grond waarvan het kapverbod&#13;
kan worden opgelegd.&#13;
Een, zij het tijdelijke, kapvlakte in het bos vanaf pak weg 6 ha (dat zijn tenminste&#13;
12 voetbalvelden) aaneengesloten, kan ernstige afbreuk doen aan het natuur- en&#13;
landschapsschoon ter plaatse, ook als de aard van het bos op zich niet bijzonder is.&#13;
Hierbij moet natuurlijk wel worden aangetekend dat niet alleen de omvang van de&#13;
kapvlakte bepalend kan zijn om vast te stellen of er sprake is van ernstige aantasting&#13;
van natuur- en landschapsschoon. Mede bepalend zullen factoren zijn als de mate&#13;
van aanwezigheid van meer verjongings- en kapvlakten in het omringende bos, en&#13;
de mate waarin het natuurschoon van het bos door recreanten wordt beleefd of kan&#13;
worden beleefd (met andere woorden is het bos opgengesteld en zo ja, komt er veel&#13;
publiek).&#13;
3. SUBSIDIEREGELINGEN VOOR DE BOSBOUW&#13;
3.1. Inleiding&#13;
Tot aan halverwege de jaren zestig is de belangstelling van de rijksoverheid voor de&#13;
bosbouw in feite niet uitbundig tot uitdrukking gekomen door het treffen van steunmaatregelen.&#13;
Pas in 1966 is de eerste aanzet gegeven tot steunverlening en sindsdien zijn er vele&#13;
subsidieregelingen in het leven geroepen. Op een rijtje gezet levert dat het volgende&#13;
beeld op: 1966: Regeling bosbijdragen voor openbare lichamen (vervallen);&#13;
1966: Regeling bosbijdragen voor particulieren (vervallen);&#13;
1967: Beschikking bijdragen ter bewaring van bossen en houtopstanden;&#13;
1970: Besluit (thans Beschikking) Bijdragen Herbeplantingen;&#13;
1970: Besluit (thans Regeling) Bijdragen Bebossingen;&#13;
1976: Beschikking bosbijdragen (in 1983 op belangrijke punten verruimd. Thans:&#13;
Beschikking bosbijdragen 1983);&#13;
1976: Beschikking bijdragen bosontsluiting;&#13;
1978: Beschikking bijdragen samenwerking in de bosbouw;&#13;
1984: Regeling bijdragen werkgelegenheid in de bosbouw 1984-1985&#13;
(niet meer van toepassing voor het doen van subsidieaanvragen);&#13;
1985: Regeling bijdragen aanleg snelgroeiend bos.&#13;
In het hiernavolgende wordt globaal ingegaan op de inhoud van de subsidieregelingen,&#13;
voor zover deze thans (nog) van toepassing zijn op het bestaande bosareaal.&#13;
Omdat dit artikel zich richt op de kwalitatieve en kwantitatieve instandhouding&#13;
van het bosareaal blijven de overigens zeer belangrijke regelingen met betrekking tot&#13;
de bosuitbreiding buiten beschouwing. Met betrekking tot de bosuitbreiding moet&#13;
ook nog de belangrijke kanttekening worden geplaatst dat vaak ten aanzien van het&#13;
door particulieren aangelegde bos, de bepalingen uit de Beschikking vrijstelling&#13;
meldings- en herplantplicht16 van toepassing zijn. Van deze bossen mag derhalve&#13;
worden verondersteld, dat deze binnen de gestelde termijn van vijfentwintig jaar&#13;
zullen worden geveld en herplant achterwege blijft. Het is dan ook niet vreemd dat&#13;
ten aanzien van deze bossen de specifieke financiële tegemoetkomingen voor de instandhouding&#13;
van het bosareaal geen toepassing vinden.&#13;
Globale inhoud van de subsidieregeling gericht op het bestaande bos&#13;
Beschikking bijdrage ter bewaring van bossen en houtopstanden17&#13;
Ter bewaring van bossen en andere houtopstanden kan door de minister van Landbouw&#13;
en Visserij aan een lichaam een bijdrage worden toegekend in de kosten van&#13;
aankoop en instandhouding.&#13;
In aanmerking komen: openbare lichamen, verenigingen van algemeen nut en&#13;
stichtingen van algemeen nut, indien zij een onroerend goed, dat voor verlening van&#13;
een bijdrage in aanmerking kan komen, in eigendom hebben verkregen.&#13;
Voorwaarden voor het verkrijgen van subsidie zijn:&#13;
- de gezamenlijke oppervlakte aan houtopstanden en kapvlakten op een object&#13;
dient ten minste 10 ha te bedragen;&#13;
- ten hoogste zes maanden na aankoop van het object en niet later dient een aanvrage&#13;
voor een bijdrage te zijn ingediend.&#13;
De jaarlijkse bijdrage bedraagt voor openbare lichamen en voor verenigingen en stichtingen van algemeen nut respectievelijk l½ % en 2½ % van het bedrag dat&#13;
wordt gevormd door de som van de aankoopprijs van het object en de herstelkosten.&#13;
De bijdrage wordt verleend voor vijf opeenvolgende jaren. In het vijfde jaar kan&#13;
dan weer een nieuw verzoek voor een bijdrage worden ingediend. De totale periode&#13;
waarvoor de bijdrage kan worden verleend is dertig jaren. Om de tien jaar dient&#13;
een goed te keuren beheersplan te worden ingediend.&#13;
Beschikking bijdragen herbeplantingen18&#13;
Aan degene die een herbeplanting uitvoert ter voldoening aan een wettelijke herplantverplichting&#13;
ingevolge de Boswet kan een bijdrage worden toegekend. In aanmerking&#13;
komt de eigenaar of de gebruiker van de grond waarop de verplichting tot&#13;
herbeplanting rust. De voorwaarden zijn:&#13;
- de herbeplanting moet worden uitgevoerd ter voldoening aan een wettelijke verplichting&#13;
tot herbeplanting;&#13;
- de herbeplanting moet volgens een goedgekeurd plan worden uitgevoerd;&#13;
- de te herbeplanten oppervlakte dient ten minste 50 are groot te zijn;&#13;
- de beplanting moet worden onderhouden.&#13;
De bijdrage bedraagt 75% van de normaal geachte kosten aan de herbeplanting verbonden.&#13;
Beschikking bosbijdragen 198319&#13;
Voor de instandhouding van bossen en andere houtopstanden kan aan eigenaren een&#13;
bijdrage worden toegekend in de kosten van beheer en onderhoud. In aanmerking&#13;
komen:&#13;
- bossen en andere houtopstanden die een eenheid vormen van ten minste 5 hectaren;&#13;
- natuurterreinen kleiner dan 5 hectaren liggend in of aan bos, waarvoor de eigenaar&#13;
een bosbijdrage krijgt. De oppervlakte aan natuurterreinen mag niet meer&#13;
beslaan dan 5% van de totale bosoppervlakte;&#13;
- kleinere bossen, groter dan 1 hectare en kleiner dan 5 hectaren als deze van bijzondere&#13;
landschappelijke betekenis zijn.&#13;
Verdere voorwaarden zijn:&#13;
- het opstellen en uitvoeren van een beheersplan;&#13;
- het toegankelijk stellen van het gebied voor het publiek.&#13;
Indien een goedgekeurd beheersplan aanwezig is en het wordt uitgevoerd en het terrein&#13;
is toegankelijk gesteld voor het publiek, dan bedraagt de bijdrage ƒ 95 per hectare&#13;
per jaar, toe te zeggen over een periode van vijf jaar. Is er ontheffing verleend van de verplichting tot openstelling of wanneer er geen inliggende wegen of paden&#13;
zijn, zodat het bos niet toegankelijk te stellen is, dan bedraagt de bijdrage ƒ 70 per&#13;
hectare per jaar. Een bijdrage wordt niet toegekend indien het bos of de&#13;
houtopstand bestaat uit:&#13;
- beplantingen langs wegen van het rijkswegenplan, secundaire wegen, tertiaire we&#13;
gen en vervangende wegen;&#13;
- fijnsparren, niet ouder dan twaalf jaar, bestemd om te dienen als kerstbomen en&#13;
geteeld op daarvoor in het bijzonder bestemde terreinen;&#13;
- vruchtbomen en windschermen om boomgaarden;&#13;
- houtopstanden op erven en in tuinen;&#13;
- kweekgoed;&#13;
- houtopstanden die vallen onder de vrijstelling als omschreven in de Beschikking&#13;
vrijstelling meldings- en herplantplicht.&#13;
Evenmin wordt een bijdrage toegekend ten behoeve van een bos of houtopstand dat&#13;
is gelegen binnen de bebouwde kom als bedoeld in de Boswet, dan wel bij gebreke&#13;
daarvan als het aan alle zijden wordt begrensd door bebouwing.&#13;
Voorziet een beheersplan in het uitvoeren van bepaalde werkzaamheden dan kan&#13;
een tegemoetkoming in de netto-kosten worden toegekend. Hiertoe moet een begroting&#13;
worden opgesteld die ter goedkeuring aan de directeur van het Staatsbosbeheer&#13;
wordt voorgelegd.&#13;
De werkzaamheden zijn verdeeld in vier categorieën, te weten:&#13;
I. Herbeplanting (uitgezonderd bacterievuurgevoelige soorten)&#13;
II. Bosverzorging&#13;
- vrijstellen;&#13;
- opstandsverzorging zonder rendabele oogst;&#13;
- prunusbestrijding;&#13;
- onderhoud van wegen en waterlopen;&#13;
- andere naar het oordeel van de directeur daaronder vallende werkzaam&#13;
heden&#13;
III. Recreatieve voorzieningen&#13;
- voorzieningen voor: de opvang;&#13;
de geleiding;&#13;
de informatie;&#13;
- onderhoudskosten van bovengenoemde voorzieningen voor zover deze&#13;
door de rijksoverheid volledig zijn gefinancierd.&#13;
IV. Natuurtechnische maatregelen&#13;
- variabele kap;&#13;
- omtrekken of ringen van bomen;&#13;
- vellen en laten liggen van rendabel uitsleepbaar hout;&#13;
- voorzieningen ten behoeve van begrazing.&#13;
De bijdrage bedraagt 75% van de door de directeur van het Staatsbosbeheer goedgekeurde&#13;
netto-kosten. Voor de categorieën III en IV kan de bijdrage ook 100% bedragen&#13;
wanneer de werkzaamheden uit het oogpunt van respectievelijk recreatie en&#13;
natuurbehoud wenselijk zijn en de particuliere persoon aan wie de bijdrage wordt&#13;
toegekend, bij de te treffen voorzieningen geen belang heeft. Beschikking bijdragen bosontsluiting20&#13;
Aan eigenaren kan ter zake van het verrichten van werkzaamheden ten behoeve van&#13;
de ontsluiting van bossen een bijdrage worden verleend. De voorwaarden zijn:&#13;
- de goedgekeurde netto-kosten van de werkzaamheden moeten ten minste ƒ 600&#13;
bedragen;&#13;
- het overleggen van:&#13;
a. een ontsluitingsplan;&#13;
b. een opgave van de kosten van het vervaardigen van het ontsluitingsplan;&#13;
c. een begroting.&#13;
De hoogte van de bijdrage is 100% van de kosten van het vervaardigen van het ontsluitingsplan&#13;
met een maximum van 14% van de goedgekeurde netto-kosten van de&#13;
werkzaamheden en 80% van de goedgekeurde netto-kosten van de werkzaamheden.&#13;
Voor een bijdrage komen in aanmerking; het verbeteren, verbreden, en aanleggen&#13;
van andere dan verharde bedrijfswegen en het toezien op het verrichten van bovengenoemde&#13;
werkzaamheden.&#13;
Beschikking bijdragen samenwerking in de bosbouw21&#13;
In de kosten van samenwerking kan een bijdrage worden verleend. In aanmerking&#13;
kunnen komen samenwerkingsverbanden bestaande uit drie of meer boseigenaren,&#13;
hierbij wordt onder bos ook verstaan natuurterreinen met een oppervlakte geringer&#13;
dan de helft van de totale oppervlakte. Voorwaarden:&#13;
- de periode van samenwerking dient ten minste vijf jaar te zijn;&#13;
- het totale bezit moet ten minste 50 ha bedragen.&#13;
De subsidie strekt zich uit over vier jaren, te weten&#13;
- het 1e jaar 80%;&#13;
- het 2e jaar 60%;&#13;
- het 3e jaar 40%;&#13;
- en het 4e jaar 20% van de goedgekeurde samenwerkingskosten.&#13;
De kosten in het samenwerkingsverband kunnen onder andere ontstaan uit werkzaamheden&#13;
als: het aankopen van plantsoen, het verkopen van hout, en feitelijke&#13;
boswerkzaamheden.&#13;
3.3. De betekenis van de subsidieregelingen&#13;
De Beschikking bosbijdragen 1983 is veruit de belangrijkste van de subsidieregelingen.&#13;
Het jaarlijks beschikbare budget voor de uitvoering van deze regeling is ca.&#13;
ƒ 22 000 000 tegen ca. ƒ 2 500 000 voor de andere regelingen gezamenlijk. Hieruit&#13;
mag overigens niet worden geconcludeerd dat voor de uitvoering van de andere regelingen&#13;
niet voldoende geld beschikbaar zal zijn. Het beschikbare budget is redelijk in overeenstemming met de belangstelling tot nu toe voor de subsidiemogelijkheden.&#13;
Ca. 150 000 ha van het Nederlandse bos is onder de Beschikking bosbijdragen 1983&#13;
gerangschikt. Dit is meer dan 90% van het areaal bos dat voor een tegemoetkoming&#13;
op grond van de regeling in aanmerking kan komen.&#13;
Als men bedenkt dat het gemiddeld bedrijfsresultaat van het particuliere bosbedrijf&#13;
nog steeds enige tientallen guldens per jaar per hectare negatief is22, ondanks&#13;
de overheidsbijdragen, dan zal het duidelijk zijn dat de vaste jaarlijkse bijdrage van&#13;
ƒ 95 of ƒ 70 per jaar per hectare welhaast een noodzakelijke tegemoetkoming is voor&#13;
het laten voortbestaan van het bosbedrijf.&#13;
De vaste jaarlijkse bijdrage moet een tegemoetkoming vormen voor de vaste&#13;
lasten waarvoor een boseigenaar zich ziet gesteld. Deze vaste lasten kunnen per regio&#13;
sterk uiteenlopen. In sommige gebieden betaalt men alleen aan de waterschapslasten&#13;
al meer dan de vaste bijdrage. De vraag die men zich dan mag stellen is of er niet&#13;
meer differentiatie in de vaste bijdrage kan worden aangebracht. Hiervoor is zeker&#13;
veel te zeggen, maar zal het opwegen tegen de administratieve rompslomp die dat&#13;
teweegbrengt?&#13;
Toch zal het zinvol zijn de discussie aan te gaan. Moet bij voorbeeld niet een&#13;
onderscheid in de vaste bijdrage worden gemaakt ten aanzien van bossen met een&#13;
korte omloop en die met een lange omloop? Eén van de na te streven doelen uit het&#13;
Meerjarenplan Bosbouw is immers verlenging van de omlooptijd van de bossen. Zolang&#13;
de rijksoverheid, terecht een ruime tegemoetkoming geeft voor de nakoming&#13;
van de verplichting tot herbeplanting, blijft het in bedrijfseconomisch opzicht wel&#13;
interessant het bos een korte omloop te geven. Differentiatie in de vaste bijdrage zal&#13;
er ongetwijfeld toe leiden dat meer gestuurd kan worden in het bosbeheer.&#13;
De vaste jaarlijkse bijdrage kan in beginsel alleen worden toegekend ten aanzien&#13;
van bossen en andere houtopstanden met een oppervlakte van ten minste 5 ha. Een&#13;
groot deel van het Nederlandse bosareaal valt aldus buiten de werkingssfeer van deze&#13;
regeling. Naar schatting gaat het hier om een areaal tussen de 25 000 tot 50 000&#13;
ha. Deze bossen zijn zeker wel van grote waarde voor de houtproduktie, de recreatie,&#13;
het natuurbehoud en voor het landschap. Het is een areaal dat daarom meer&#13;
aandacht verdient van de rijksoverheid, wellicht door middel van een beperkte vaste&#13;
bijdrage aangevuld met beperkte mogelijkheden voor subsidiëring van onderhoudswerkzaamheden.&#13;
Van zeer grote betekenis voor de instandhouding van het bos lijkt de incidentele bijdrage&#13;
op grond van de Beschikking bosbijdragen te zijn ten behoeve van onrendabele&#13;
werkzaamheden. Jaarlijks wordt met deze subsidie in zo'n 10 000 ha bos onderhoudswerkzaamheden&#13;
verricht. Men mag zonder meer stellen dat nadat in 1976 de&#13;
mogelijkheid tot het subsidiëren van onrendabele werkzaamheden is geïntroduceerd&#13;
op grote schaal achterstallig onderhoud is uitgevoerd en daarmee de kwaliteit van het bos op een aanzienlijk hoger niveau is gebracht. Maar wel moet worden bedacht&#13;
dat dit niveau alleen kan worden gehandhaafd als het mogelijk blijft de onderhoudswerkzaamheden&#13;
met een zekere regelmaat (eens in de vijf a tien jaar) te herhalen,&#13;
anders kan alsnog een situatie ontstaan waarbij bepaalde kwaliteiten van een houtopstand&#13;
gedurende de gehele verdere omloop verloren gaan. Vele bosverzorgingsmaatregelen&#13;
moeten nu eenmaal in fasen worden afgerond. Als de maatregel niet&#13;
tijdig wordt herhaald, mist men het effect.&#13;
Bij de inwerkingtreding van de Beschikking bosbijdragen 1983 heeft een belangrijke&#13;
verruiming plaatsgevonden van de te subsidiëren werkzaamheden. Het betreft de&#13;
aanleg van recreatieve voorzieningen en het verrichten van natuurtechnische maatregelen.&#13;
Het particuliere bedrijfsleven wordt hierdoor beter in de gelegenheid gesteld&#13;
zich daadwerkelijk te richten op de functievervulling van het bos voor de recreatie&#13;
en natuurbehoud. De toepassingsmogelijkheden van de recreatieve voorzieningen en&#13;
natuurtechnische maatregelen beginnen geleidelijk hun weg te vinden bij de particuliere&#13;
boseigenaren. Met de natuurtechnische maatregelen zal wellicht nog de nodige&#13;
ervaring moeten worden opgedaan voordat daarvan op ruime schaal gebruik zal&#13;
worden gemaakt.&#13;
Met recreatieve voorzieningen is op de terreinen van Staatsbosbeheer en de grote&#13;
particuliere terreinbeherende natuurbeschermingsorganisaties veel ervaring opgedaan.&#13;
Met de toepassing van de recreatieve voorzieningen kan worden bereikt dat&#13;
enerzijds de beleving van de recreatieve waarden van een bosbezit worden vergroot&#13;
en anderzijds, dat de waarden van het bosbezit tegen de recreatieve druk worden beschermd.&#13;
Het is te hopen dat ook de particuliere boseigenaren de voordelen van de&#13;
recreatieve voorzieningen juist voor de bescherming van de waarden leren kennen&#13;
en aldus op grotere schaal gebruik zullen maken van deze specifieke subsidiemogelijkheid.&#13;
Het bestaande pakket van voorzieningen en maatregelen in de bosbouw dat op&#13;
grond van de subsidieregelingen kan worden uitgevoerd, is niet alleen gericht op de&#13;
structurele verbetering van de financieel-economische positie van het bosbedrijf,&#13;
maar ook op de structurele verbetering van de functievervulling van het bos op zich.&#13;
Dit pakket is in zijn totaliteit zeker niet gering te noemen. Maar als de vermindering&#13;
van de vitaliteit van het bos, waar wij ons eigenlijk pas recent bewust van worden,&#13;
doorzet en drastische, wellicht dramatische, vormen zal aannemen, dan zal wellicht&#13;
blijken dat er meer gesubsidieerd moet worden in de sfeer van het bosbeheer.&#13;
4. OVERIGE BELANGRIJKE WETTEN TEN AANZIEN VAN HET BOS&#13;
In hoofdstuk 2 is ingegaan op de betekenis van de Boswet voor de instandhouding&#13;
van het bos. Het zal duidelijk zijn geworden dat deze wet toch specifiek is gericht&#13;
op de kwantitatieve instandhouding. Voor de kwalitatieve aspecten speelt een aantal&#13;
andere wetten een belangrijke rol. 4.1. De Natuurschoonwet&#13;
Allereerst is er de Natuurschoonwet die fiscale faciliteiten biedt aan de eigenaren van&#13;
landgoederen ten einde het behoud van het aanwezige natuurschoon op die landgoederen&#13;
te bevorderen. Op de eigenaar rust de verplichting het landgoed gedurende&#13;
vijfentwintig jaar zodanig te beheren dat het karakter van het landgoed behouden&#13;
blijft. Aldus stelt deze wet beperkingen aan het beheer van het bos, met oog op de&#13;
kwalitatieve instandhouding.&#13;
Overigens staat er een wijziging van de Natuurschoonwet op stapel die een verruiming&#13;
beoogt van de fiscale faciliteiten.&#13;
4.2. De Ontgrondingenwet&#13;
Bij hoofdstuk 2.4. is de bescherming van de groeiplaats aan de orde geweest. Het&#13;
is nog niet zo lang geleden dat in bepaalde delen van Nederland op betrekkelijk grote&#13;
schaal voor commerciële doeleinden de strooisel- en humuslaag uit het bos werd gehaald.&#13;
Toendertijd werd dit wellicht om de verontrusting enigszins te benadrukken,&#13;
aangeduid met strooiselroof. Thans is het meer gepast te spreken van strooiselwinning.&#13;
Omdat de Boswet geen grondslag biedt om deze vorm van menselijke activiteit te&#13;
verbieden, is lange tijd onduidelijk geweest of ingrijpen wel mogelijk was zonder een&#13;
daartoe specifiek in het leven te roepen wettelijke bepaling. Het Gerechtshof te&#13;
Amsterdam heeft echter duidelijkheid gebracht door uit te spreken23 dat onder het&#13;
verbod tot ontgronding involge de Ontgrondingenwet eveneens strooiselwinning&#13;
moet worden begrepen. De Ontgrondingenwet is ook in ander opzicht van belang.&#13;
Indien een ontgronding in het bos plaatsvindt overeenkomstig een goedgekeurd&#13;
bestemmingsplan is meldings- en herplantplicht van de Boswet niet meer van toepassing.&#13;
24 De voorschriften die aan de vereiste ontgrondingenvergunning kunnen&#13;
worden verbonden bieden de mogelijkheid een beplantingsplan te eisen. In dit plan&#13;
zou ten minste moeten worden aangegeven op welke wijze het verloren gegane bosareaal&#13;
elders kan worden her beplant.&#13;
4.3. Wet bodembescherming en Meststoffenwet&#13;
Met oog op de bescherming van de groeiplaats moet ongetwijfeld zeer grote betekenis&#13;
worden toegekend aan de Wet bodembescherming, zodra deze in werking is getreden.&#13;
De bij algemene maatregelen van bestuur te stellen regels ter bescherming&#13;
van de bodem zullen in belangrijke mate kunnen bijdragen aan de bescherming van&#13;
de groeiplaats. In samenhang met de eveneens nog in werking te treden Meststoffenwet,&#13;
zullen regels kunnen worden gesteld aan de bescherming van het bos tegen de&#13;
dumping van meststoffen in het bos. 4.4. De Natuurbeschermingswet&#13;
De aanwijzing van een gebied als beschermd natuurmonument op grond van de Natuurbeschermingswet&#13;
kan ook betrekking hebben op bos. Door de aanwijzing kan&#13;
de boseigenaar in zijn beheers vrijheid worden beperkt. Alle handelingen die&#13;
schadelijk zijn voor het aanwezige natuurschoon en de natuurwetenschappelijke&#13;
waarden kunnen worden verboden, tenzij vergunning is verleend. Hoewel de&#13;
aanwijzing van een bos tot beschermd natuurmonument in de bosbouwwereld&#13;
zeer ter discussie staat25, kan dit instrument een rol spelen bij de kwalitatieve&#13;
instandhouding van het bos waar het hoge natuurwetenschappelijke waarden&#13;
betreft.&#13;
4.5. Wet op de Ruimtelijke Ordening&#13;
Voor de instandhouding van natuurwetenschappelijke waarden in het bos is het instrument&#13;
van het bestemmingsplan op grond van de Wet op de Ruimtelijke Ordening&#13;
zeer belangrijk geworden. Het wordt op ruime schaal toegepast.&#13;
Blijkens de jurisprudentie van de Kroon kan voor het vellen of daarmee gelijk te&#13;
stellen handelingen een aanlegvergunning worden geëist ter bescherming van aanwezige&#13;
natuurwetenschappelijke en landschappelijke waarden, voor zover de bescherming&#13;
uit planologisch oogpunt onvoldoende uit hoofde van de Boswet kan&#13;
worden behartigd.26&#13;
De jurisprudentie is hiermee echter wel op gespannen voet gekomen met de Boswet.&#13;
De Minister van Landbouw en Visserij is immers bevoegd ter bewaring van&#13;
natuur- en landschapsschoon een kapverbod op te leggen. Uit het feit dat de minister&#13;
van deze bevoegdheid slechts sporadisch gebruik maakt, kan toch niet worden afgeleid,&#13;
dat de Boswet onvoldoende voorziet in de bescherming van natuur- en landschapsschoon.&#13;
Door het vereisen van een aanlegvergunning voor bosbeheershandelingen komen&#13;
gemeentebesturen al gauw in conflict met de Boswet waarin is bepaald, dat de&#13;
lagere overheden niet bevoegd zijn regelen te stellen ter bewaring van bossen die&#13;
gelegen zijn buiten de bebouwde kom Boswet en geregistreerd staan bij het&#13;
Bosschap (art. 15 Boswet).&#13;
CONCLUSIE&#13;
Terugblikkend kan worden geconcludeerd dat het geheel van wettelijke bepalingen&#13;
ten aanzien van de instandhouding van bossen weinig samenhang vertoont. De&#13;
kwantitatieve instandhouding is weliswaar sinds de inwerkingtreding van de Boswet eker in belangrijke mate gewaarborgd en de vele pogingen om van het bosbezit af&#13;
te komen, tonen aan dat de Boswet nog volop bestaansrecht heeft.&#13;
Maar aan de roep om meer sturend op te kunnen treden ten aanzien van de kwalitatieve&#13;
aspecten kan moeilijk effectief gehoor worden gegeven indien het beleid binnen&#13;
de verschillende wettelijke kaders moet worden gerealiseerd. Het verdient alle&#13;
steun om te bezien of binnen het kader van de Boswet zowel de kwantitatieve en&#13;
kwalitatieve instandhoudingsaspecten van het bos geïntegreerd kunnen worden. In&#13;
ieder geval zal op die manier bevorderd kunnen worden dat meer duidelijkheid in&#13;
het beleid komt en een meer effectieve en efficiënte uitvoering kan plaatsvinden.&#13;
Ook de subsidieregelingen zouden in elkaar geschoven kunnen worden. Langzamerhand&#13;
nemen de bestaande subsidieregelingen steeds meer de vorm aan van een&#13;
labyrint. Eén subsidieregeling voor aanleg en onderhoud van bossen, pak weg vanaf&#13;
een oppervlakte van 0,50 ha, zou én een groter bosareaal bestrijken én een duidelijker&#13;
samenhangend beleid voor de instandhouding en het functioneren van het bos&#13;
kunnen opleveren.&#13;
Een duidelijk systeem voor de regelgeving is op zich echter niet voldoende om de&#13;
wensen te kunnen realiseren. Belangrijker is dat er voldoende middelen beschikbaar&#13;
zullen zijn om gestalte te kunnen geven aan de wensen. Gelet op de vermindering&#13;
van de vitaliteit van het bos in totaliteit moet men er ernstig rekening mee houden&#13;
dat de bosbouwsector relatief een zwaardere claim zal leggen op de gemeenschapsgelden.</content><legacyfootnotes>1. Verslag van het Landelijk Vitaliteitsonderzoek Staatsbosbeheer, 1985.&#13;
2. Beleidsvoornemen Meerjarenplan Bosbouw, september 1984, Tweede Kamer, Zitting 1984-&#13;
1985, 18 630, nrs. 1-2&#13;
3. MvT bij ontwerp-Boswet, Tweede Kamer, Zitting 1958-1959, nr. 5308, nr. 3, blz. 1-2.&#13;
4. KB van 20 juni 1962, houdende regelen ten aanzien van de verplichting tot herbeplanting, bedoeld&#13;
in artikel 3 van de Boswet, Stb. 220.&#13;
5. Overzicht van de uitgestrektheid van bosschen en der woeste gronden in Nederland, Dr. H. Blink,&#13;
uitgave 1929.&#13;
6. De Nederlandse Bosstatistiek, Deel I, de oppervlakte bos, 1980-1983. Uitgave Centraal Bureau voor&#13;
de Statistiek in samenwerking met het Staatsbosbeheer.&#13;
7. Als voorbeeld kan een aantal recente uitspraken dienen:&#13;
- Rechtbank Roermond, uitspraak van 22 januari 1986. Overtreding van de herplantplicht over een totaal van 6.00&#13;
ha. Boete in totaal ƒ 10 000 voorwaardelijk.&#13;
- Rechtbank Assen, uitspraak van 11 november 1985. Te hoog opsnoeien van 16 bomen, waardoor de bomen&#13;
tenietgaan. Boete ƒ 1600 onvoorwaardelijk.&#13;
- Rechtbank Zwolle, uitspraak van 7 februari 1986. Overtreding van herplantplicht over 0,30 ha. Boete van ƒ&#13;
4000, waarvan ƒ 2000 voorwaardelijk, met een proeftijd van één jaar en met de bijzondere voorwaarde dat&#13;
alsnog vóór 1 januari 1987 wordt herbeplant.&#13;
8. MvT bij ontwerp-Boswet, Tweede Kamer, Zitting 1958-1959, 5308, nr. 3, blz. 6, tweede kolom, vijfde alinea.&#13;
9. H.R. 16 december 1975, NJ 1976, no. 254.&#13;
10. MvT bij ontwerp-Boswet, Tweede Kamer, Zitting 1958-1959, 5308, nr. 3 blz. 6, tweede kolom, zesde&#13;
alinea.&#13;
11. Zie Bosbouwvoorlichting, oktober 1984, blz. 67.&#13;
12. Beleidsvoornemen Meerjarenplan Bosbouw, september 1984, Tweede Kamer, Zitting 1984-1985,&#13;
18 630, nrs. 1-2, blz. 131.&#13;
13. HR 18 juni 1985, M en R 1986, nr. 2 met noot.&#13;
14. Afdeling Rechtspraak Raad van State, 2 augustus 1984, M en R 1986, nr. 3 met noot.&#13;
15. Beschikking van de minister van Landbouw &amp; Visserij van:&#13;
4 april 1975, eiken ouder dan 100 jaar, ca. 0,50 ha te Winterswijk.&#13;
19 september 1975, eikenhakhout/singel, ca. 4,00 ha te Wijhe.&#13;
29 maart 1977, els/eik van 80 jaar, ca. 4,00 ha te Denekamp.&#13;
4 januari 1980, gemengd loof- en naaldhoutbos, ca. 10,00 ha te Wouw.&#13;
24 april 1980, 41 eiken en hakhout te Weerselo.&#13;
5 augustus 1980, beekbegeleidende beplanting, ca. 0,20 ha te Winterswijk.&#13;
24 april 1981, 12 eiken te Winterswijk.&#13;
12 augustus 1981, beekbegeleidende beplanting, ca. 0,50 ha te Winterswijk.&#13;
23 september 1982, elzenbroekbos, ca. 0,70 ha te Uden.&#13;
16. Beschikking van de minister van Landbouw &amp; Visserij van 5 oktober 1982, no J 4709, Stcrt. 195.&#13;
17. Beschikking van de minister van Landbouw &amp; Visserij van 23 oktober 1967, no. J 1056.&#13;
18. Beschikking van de minister van Landbouw &amp; Visserij van 16 juni 1970, laatstelijk gewijzigd bij be&#13;
schikking van 1 november 1985, no. J 3213, Stcrt. 216.&#13;
19. Beschikking van de minister van Landbouw &amp; Visserij van 9 december 1983, no. J 3484, Stcrt 244,&#13;
laatstelijk gewijzigd bij beschikking van 1 november 1985, no. J 3214, Stcrt. 216.&#13;
20. Beschikking van de minister van Landbouw &amp; Visserij van 29 december 1976, no. J 3424, Stcrt. 255.&#13;
21. Beschikking van de minister van Landbouw &amp; Visserij van 22 februari 1978, no. J 614, Stcrt. 39,&#13;
laatstelijk gewijzigd bij beschikking van 30 juni 1978, no. J 2305, Stcrt. 1261.&#13;
22. Bedrijfsuitkomsten in de Nederlandse particuliere bosbouw 1975 e.v. Periodieke rapportages van het Landbouw-&#13;
Economisch Instituut.&#13;
23. Gerechtshof Amsterdam, 13 maart 1975, NJ 1976, nr. 40.&#13;
24. Artikel 5, lid 1 van de Boswet.&#13;
25. Themanummer Nederlands bosbouwtijdschrift, juni 1983.&#13;
26. KB van 25 augustus 1977, nr. 44, Bergeijk; KB van 5 augustus 1982, nr. 84, Naarden.&#13;
</legacyfootnotes><footnotes><footnote/></footnotes><auteurs>MrR.W. Schweden</auteurs><published>1986-05-01 00:00:00</published><modified>1986-05-01 00:00:00</modified><editiondate>1986-05-01</editiondate><htmlpath>https://denhollander.info/artikel/6357</htmlpath></article>
</articles></edition>