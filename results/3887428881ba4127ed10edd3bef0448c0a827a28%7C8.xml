<edition><articles><article><jaar>2020</jaar><naam>Tijdschrift voor Agrarisch Recht</naam><uitgave>5</uitgave><aflevering>5</aflevering><searchword>TvAR 5/2020</searchword><id>16147</id><udhid>UDH:TvAR/16147</udhid><titel>Pacht en corona: een verkenning</titel><searchwords><searchword>TvAR 5/2020</searchword><searchword>UDH:TvAR/16147</searchword></searchwords><attachments><attachment><name>20988.pdf</name><extention>pdf</extention><url>https://denhollander.info/download/20988/ci</url></attachment></attachments><inleiding/><content>&lt;h3&gt;1. Inleiding&lt;/h3&gt;&lt;p&gt;De coronacrisis maakt alles anders. Dat ervaren nu veel agrarische ondernemers, waaronder pachters. De crisis brengt ook juristen tot nadenken. Mij werd de suggestie gedaan om de vraag te bespreken of de coronacrisis aanleiding kan zijn voor toepassing van het remissierecht van de pachter, zoals geregeld in art. 7:330 BW. De vraag is dan of de pachter recht heeft op een korting op de pachtprijs naar aanleiding van de coronacrisis. Een geïsoleerde bespreking van die vraag heeft echter mijns inziens weinig betekenis. Het remissierecht behoort te worden beschouwd in samenhang met andere rechtsregels die potentieel van betekenis zijn voor pachters die door de crisis onverwachts zeer hard in hun bedrijfsvoering zijn getroffen, of mogelijk nog zullen worden getroffen.&lt;/p&gt;&lt;p&gt;Deze bijdrage heeft noodzakelijk het karakter van een verkenning. Het is onmogelijk nu te overzien op welke wijzen de coronacrisis pachters allemaal kan treffen. Op dit moment lijkt vooral de sier- en bloementeelt hard te worden geraakt. We staan echter mogelijk aan het begin van een grote economische crisis, waarin zeer veel op de kop kan komen te staan van wat tot voor kort vanzelfsprekend leek. Een verkenning is deze bijdrage ook om andere redenen. Bij een brede inventarisatie van de rechtsregels die potentieel van betekenis zijn voor pachters in moeilijkheden, is detaillering maar beperkt mogelijk. Ook sluit ik allerminst uit dat ik nuances die méér dan details zijn, over het hoofd zie. Ook het juridische denken over corona staat nog in de kinderschoenen.&lt;/p&gt;&lt;p&gt;Ik begin met een inventarisatie van de belangrijkste civielrechtelijke rechtsregels die in algemene zin betekenis hebben voor ondernemers in tijden van crisis, dus ook buiten pachtverhoudingen (dit deel van mijn bijdrage heeft daarmee tegelijk een breder toepassingsgebied dan de pacht). Vervolgens onderzoek ik op welke wijze door het pachtrecht op die algemene regels wordt gevarieerd. Dat doe ik eerst vanuit een rechtshistorische invalshoek. Een historische benadering is nu extra zinvol: het pachtrecht heeft zich onder meer vanuit crisiswetgeving ontwikkeld en de huidige regeling van het remissierecht laat zich deels alleen historisch verklaren. Vervolgens bespreek ik de huidige regeling van het remissierecht in het licht van de coronacrisis. Omdat het remissierecht in zijn huidige vorm waarschijnlijk de meeste agrarische ondernemers niet zal kunnen helpen, bespreek ik vooral ook alternatieven voor het remissierecht.&lt;/p&gt;&lt;h3&gt;2. Relevante regels van algemene aard&lt;/h3&gt;&lt;h4&gt;2.1. Overmacht&lt;/h4&gt;&lt;p&gt;Gaan we associatief te werk, dan denken we bij agrarische ondernemers die door de coronacrisis plotseling in moeilijkheden komen, misschien als eerste aan het leerstuk van overmacht (art. 6:75 BW). Het is echter de vraag hoe ver we daarmee komen. Overmacht leidt ertoe dat de schuldenaar ondanks zijn tekortkoming &lt;span class="italic"&gt;geen schadevergoeding verschuldigd is&lt;/span&gt; (art. 6:74 lid 1 BW). Overmacht is dus geen grond voor afwijzing van een vordering tot nakoming (bijvoorbeeld tot betaling van de pachtprijs). Daarom biedt overmacht geen oplossing voor wat waarschijnlijk nu en in de nabije toekomst het grootste probleem is: de agrarische ondernemer is in het verleden verplichtingen aangegaan die hij in tijden van crisis niet meer of grotendeels niet meer kan nakomen. Schiet de ondernemer inderdaad tegenover zijn wederpartij tekort, dan valt intussen niet uit te sluiten dat de regeling van overmacht toch enige betekenis heeft. Schade die de wederpartij als gevolg van het tekortschieten van de agrarische ondernemer lijdt, behoeft niet te worden vergoed indien inderdaad van overmacht sprake is. Is de oogst van een arbeidsintensieve teelt niet doenlijk met 1,5 m afstand tussen de plukkers en is levering overeenkomstig vóór corona gemaakte afspraken daardoor niet mogelijk, dan valt er wat voor te zeggen dat de agrarische ondernemer niet aansprakelijk is voor de als gevolg daarvan door zijn wederpartij (de koper van de oogst) geleden schade.&lt;/p&gt;&lt;p&gt;De vraag laat zich stellen of overmacht ook ertoe kan leiden dat over achterstallige betalingen (waaronder die van de pachtprijs) geen wettelijke rente of wettelijke handelsrente verschuldigd is. Wettelijke rente en wettelijke handelsrente (in de commerciële verhouding tussen de agrarische ondernemer en diens wederpartij zal de laatste van toepassing zijn) zijn immers beide vormen van schadevergoeding, namelijk voor de vertragingsschade die optreedt als een geldsom te laat wordt betaald (art. 6:119 lid 1 en 6:119a lid 1 BW). Is denkbaar dat geen rente behoeft te worden betaald over de periode gedurende welke betaling wordt uitgesteld? Een domper voor de agrarische ondernemer in moeilijkheden is dat nog altijd zeer gangbaar is de opvatting dat financieel onvermogen, ongeacht de oorzaak daarvan, voor rekening van de schuldenaar komt en daarom geen overmacht oplevert.[2] Natuurlijk valt niet uit te sluiten dat corona aanleiding zal blijken te zijn om die opvatting te herijken, maar mijns inziens is voor haar nog steeds veel te zeggen. Bovendien zijn er andere rechtsregels die de schuldenaar perspectief kunnen bieden, en wel op maat. Overmacht is er wel of niet, met als resultaat wel of geen recht op schadevergoeding (afgezien van de nuance van art. 6:78 BW). De hierna te bespreken matiging (2.2), redelijkheid en billijkheid en &lt;span class="italic"&gt;imprévision&lt;/span&gt; (2.8) maken het de rechter mogelijk om minder zwartwit te beslissen. De laatste twee zijn bovendien niet beperkt tot schadevergoeding maar kunnen ook op nakoming zien. &lt;/p&gt;&lt;h4&gt;2.2. Matiging&lt;/h4&gt;&lt;p&gt;In het algemeen deel van het verbintenissenrecht komen twee varianten van matiging voor, namelijk die van contractuele boetes (art. 6:94 lid 1 BW) en van schadevergoeding (art. 6:109 BW). Voor beide geldt dat de rechter veel speelruimte heeft om met alle omstandigheden van het geval rekening te houden. Ook de coronacrisis zal dus gewicht in de schaal kunnen leggen en naargelang de ernst van de gevolgen van die crisis voor de agrarische ondernemer, véél gewicht.&lt;/p&gt;&lt;p&gt;Wat betreft contractuele boetes is lange tijd veel nadruk gelegd op terughoudendheid die de rechter zou passen.[3] Het tij lijkt me inmiddels gedeeltelijk gekeerd.[4] Maar meer of minder terughoudendheid maakt in tijden van echte crisis misschien niet meer zoveel uit: ook voor een rechter die met matiging van boetebedingen érg terughoudend is, lijkt me corona gemakkelijk bijzonder genoeg. &lt;/p&gt;&lt;p&gt;Matiging van schadevergoeding gaat net iets verder, omdat die de schuldeiser met daadwerkelijk geleden schade laat zitten, die door de toerekenbare tekortkoming van de schuldenaar is veroorzaakt (toerekenbaar, want mijn veronderstelling is nu dat van overmacht geen sprake is). Toch is ook zulke matiging wel degelijk mogelijk, waarbij de wettelijke regeling met zoveel woorden verwijst naar de draagkracht van de partijen (art. 6:109 lid 1 BW). Dit meervoud (‘partijen’) dienen we intussen goed in het oog te houden: niet alleen een (zeer) beperkte draagkracht van de agrarische ondernemer, maar ook de draagkracht van diens tot schadevergoeding gerechtigde wederpartij moet in aanmerking worden genomen. Staat de door de crisis getroffen agrarische ondernemer tegenover een wederpartij die van de crisis profiteert, dan is een beroep op matiging aanzienlijk kansrijker dan in het geval ook de wederpartij als gevolg van corona (of uit andere oorzaken) in slecht weer verkeert. De matiging zal ook kunnen zien op de hiervoor genoemde wettelijke (handels)rente als een vorm van schadevergoeding.&lt;/p&gt;&lt;p&gt;Een wettelijke bepaling die matiging van de aanspraak op nakoming mogelijk maakt, is er niet. Bij mijn weten is er één uitzondering, namelijk in de regeling van de arbeidsovereenkomst: de matiging van loonvorderingen na vernietiging van een opzegging (art. 7:680a BW). Andere regels kunnen echter tot een vergelijkbaar effect leiden. Het dichtste bij het geval van matiging van loonvorderingen na vernietiging ligt een toepassing van art. 3:53 BW: indien de reeds ingetreden gevolgen van een rechtshandeling bezwaarlijk ongedaan kunnen worden gemaakt, kan de rechter aan een vernietiging geheel of ten dele haar werking ontzeggen. Maar wat betreft deze regel gelukt het mij niet om een verband met corona te leggen. Wel neem ik de aanwijzing mee dat we ook bij vernietigingsgronden behoren stil te staan. Maar eerst nog nakoming, ontbinding, opschorting en schuldeisersverzuim.&lt;/p&gt;&lt;p&gt;Ik vermeld nog dat de Hoge Raad in een geval waarop art. 7:680a BW niet van toepassing was, de mogelijkheid heeft geopend dat matiging van een loonvordering plaatsvindt met toepassing van de beperkende werking van redelijkheid en billijkheid (art. 6:248 lid 2 BW).[5] Als ik het goed zie, heeft die opening echter tot nu toe geen vervolg gekregen. Mogelijk zal de coronacrisis hierin verandering brengen. Over de beperkende werking van redelijkheid en billijkheid kom ik hierna (2.8) nog te spreken.&lt;/p&gt;&lt;h4&gt;2.3. Nakoming &lt;/h4&gt;&lt;p&gt;De regeling van de nakoming is onverbiddelijk: tenzij uit de wet, uit de aard van de verplichting of uit een rechtshandeling anders volgt, moet de rechter de vordering tot nakoming toewijzen (art. 3:296 lid 1 BW). De genoemde uitzonderingen lijken me niet van toepassing op de coronacrisis. Natuurlijk kan de wetgever met een noodwet daarin verandering brengen, eventueel met terugwerkende kracht. Een generiek wettelijk pardon om niet te leveren of te betalen voor alle schuldenaren die door corona in moeilijkheden zijn gekomen, lijkt me voorlopig erger dan de kwaal. Een wettelijke voorziening voor bijzondere groepen schuldenaren is niet op voorhand fout, lijkt me. Maar wetgever, bezint voordat ge begint. Want voordat je het weet wordt er niet alleen door allerlei groepen heftig gelobbyd voor overheidssteun of voor toestemming om op anderhalve meter afstand open te mogen, maar ook voor schuldenverlichting. Wie behoudt dan nog het overzicht om werkelijk het goede te doen? Denk ook aan de schuldeisers, die veelal ook zelf door de crisis zijn getroffen. Dat iets dergelijks echter kan, bewijst het verhaal van de Crisispachtwet van 1932, waarover hierna. &lt;/p&gt;&lt;p&gt;Een nuance uit de rechtspraak van de Hoge Raad is dat de keuze van een schuldeiser voor nakoming dan wel een andere remedie (zoals schadevergoeding of gedeeltelijke ontbinding), niet geheel vrij is, omdat de schuldeiser bij die keuze redelijkheid en billijkheid in acht moet nemen.[6] Deze nuance lijkt me uitgevonden voor gevallen van ondeugdelijke nakoming. Soms is een bevel om een eerdere poging tot nakoming te vervolmaken, voor de schuldenaar veel bezwaarlijker dan het alternatief om de schade van de schuldeiser te vergoeden. Er bestaat echter geen reden waarom de nuance niet een ruimer bereik kan hebben dan ondeugdelijke nakoming alleen. Als ‘onze’ agrarische ondernemer in verband met corona de overeengekomen prestatie achterwege laat, kan de wederpartij daarop behalve met een vordering tot nakoming ook op andere wijzen reageren, waaronder met een vordering tot schadevergoeding of gedeeltelijke ontbinding. Zijn deze alternatieven voor de agrarische ondernemer minder bezwaarlijk, dan kúnnen redelijkheid en billijkheid meebrengen dat aan de wederpartij een vordering tot nakoming behoort te worden ontzegd.[7]&lt;/p&gt;&lt;p&gt;Is nakoming van de toegezegde prestatie in verband met corona &lt;span class="italic"&gt;onmogelijk&lt;/span&gt; (stel dat handpluk op anderhalve meter niet uitvoerbaar is), dan wijst de rechter een vordering tot nakoming uiteraard af.[8] Dat is een heldere regel, maar het is de vraag hoe vaak werkelijk van een dergelijke onmogelijkheid sprake is. Dat nakoming voor een partij &lt;span class="italic"&gt;bezwaarlijk &lt;/span&gt;is, is nog geen onmogelijkheid in de bedoelde zin.&lt;/p&gt;&lt;h4&gt;2.4. Ontbinding &lt;/h4&gt;&lt;p&gt;De regeling van de ontbinding biedt alle ruimte voor maatwerk. Weliswaar geeft iedere tekortkoming recht op ontbinding, maar op dit uitgangspunt geldt de vooral niet te beperkt op te vatten uitzondering dat de tekortkoming de ontbinding met haar gevolgen niet rechtvaardigt (art. 6:265 lid 1 BW).[9] Het lijkt me voorstelbaar dat een pachter die in verband met de crisis voorlopig de pachtprijs niet betaalt, daarmee wegkomt. Ik bedoel nu uiteraard: tegenover een vordering tot ontbinding van de verpachter (ik heb het dus niet over een vordering tot nakoming). De rechter dient intussen op alle omstandigheden van het geval te letten. Liep de pachter al vóór corona achter met betalen, dan werkt dat in zijn nadeel. Belangrijk is ook of met objectieve gegevens kan worden aangetoond wat de impact van de crisis is. Slecht ondernemerschap mag niet onder een coronakleed worden verborgen.&lt;/p&gt;&lt;p&gt;In combinatie met bijvoorbeeld matiging van wettelijke (handels)rente kan de tenzijregel van art. 6:265 BW tot uitstel van betaling op maat leiden. Garanties vooraf zal geen enkele jurist aan de agrarische ondernemer durven geven. Mede daarom lijkt het me zeer verstandig om in geval van ernstige geldnood zo spoedig mogelijk met de wederpartij aan de keukentafel plaats te nemen. Dat het bedrijf van de agrarische ondernemer niet omvalt, kan ook een langetermijnbelang van de wederpartij zijn. Dat vergroot de kans op minnelijke afspraken over betalingsuitstel of zelfs (gedeeltelijke) kwijtschelding.&lt;/p&gt;&lt;h4&gt;2.5. Opschorting &lt;/h4&gt;&lt;p&gt;De regeling van de opschorting biedt de agrarische ondernemer in nood mijns inziens in het algemeen geen recht om betaling uit te stellen. Opschorting veronderstelt dat de schuldenaar tegelijk ook schuldeiser is en dat er voldoende samenhang bestaat tussen vordering en schuld, hetzij het rechtstreekse verband van prestatie en tegenprestatie (art. 6:262 BW), hetzij een iets minder rechtstreeks verband (art. 6:52 BW). Alleen in het geval dat ook de wederpartij van haar kant een verbintenis niet nakomt, is dus (onder verdere voorwaarden) opschorting mogelijk. Een beroep op de buitengewone omstandigheden van de crisis lijkt me daarvoor niet werkelijk relevant.&lt;/p&gt;&lt;h4&gt;2.6. Schuldenaarsverzuim, schuldeisersverzuim en schuldeisersovermacht&lt;/h4&gt;&lt;p&gt;Sommige gevolgen van tekortkoming veronderstellen dat de &lt;span class="italic"&gt;schuldenaar&lt;/span&gt; in verzuim verkeert. Zeer interessant is dat mijns inziens nu niet (in ieder geval op zichzelf niet, dat wil zeggen los van gevallen van schuldeisersverzuim of schuldeisersovermacht, direct hierna), omdat in de gevallen waarin corona de schuldenaar tot niet-nakoming beweegt, het verzuim volgens de gewone regels gemakkelijk zal intreden. Het is zelfs goed mogelijk dat verzuim tóch niet nodig is, omdat sprake is van onmogelijkheid (art. 6:74 lid 2 en art. 6:265 lid 2 BW). Zonder zo’n onmogelijkheid zal het verzuim in ieder geval na een ingebrekestelling kunnen intreden (art. 6:82 BW). Laat de schuldenaar voldoende duidelijk merken dat hij in verband met corona niet gaat nakomen dan is een ingebrekestelling niet nodig (art. 6:83 onder c BW). Geldt een termijn voor nakoming, dan betekent ook het verstrijken van die termijn, dat een ingebrekestelling niet nodig is om het verzuim te doen intreden (art. 6:83 onder a BW). Ook uit redelijkheid en billijkheid kan voortvloeien dat naar aanleiding van allerlei omstandigheden het verzuim zonder ingebrekestelling intreedt.[10] Al deze nuances komen erop neer dat het verzuim veelal gemakkelijk intreedt. Nuanceringen in het voordeel van de schuldenaar dient zijn rechtshulpverlener mijns inziens vooral buiten het schuldenaarsverzuim te zoeken.&lt;/p&gt;&lt;p&gt;Van wezenlijk andere aard is het leerstuk van het &lt;span class="italic"&gt;schuldeisers&lt;/span&gt;verzuim (art. 6:58 BW) en de variant daarop van schuldeisersovermacht. Als nakoming wordt belet door een oorzaak aan de zijde van de schuldeiser, leidt dit tot nuanceringen, onder meer in de zin dat schuldenaarsverzuim daardoor wordt uitgesloten (art. 6:61 BW), wat ertoe leidt dat in beginsel geen recht op ontbinding of schadevergoeding bestaat (opnieuw art. 6:74 lid 2 en art. 6:265 lid 2 BW). Stel bijvoorbeeld dat een bloemen- of sierplantenteler een duurverhouding heeft met een afnemer in België. Deze Belgische afnemer beroept zich erop dat hij de bloemen respectievelijk planten niet in ontvangst kan nemen, omdat zijn winkel in verband met de Belgische variant van lockdown gesloten is. Is dit een uitvlucht, dan kan hem deze weigering om aan nakoming mee te werken als schuldeisersverzuim worden toegerekend. Is het reëel en kan het hem dus niet worden toegerekend, dan bevinden we ons in het vrijwel onontgonnen gebied van de schuldeisersovermacht. In feite gaat het hier om de kwestie voor wiens rekening het komt dat nakoming achterwege blijft, wat onder meer tot uitdrukking komt in de stelregel dat schuldeisersverzuim veronderstelt dat de oorzaak van verhindering van nakoming &lt;span class="italic"&gt;uitsluitend &lt;/span&gt;ligt in een beletsel aan de kant van de schuldeiser, en niet mede in een beletsel aan de zijde van de schuldenaar.[11] Kan dus de teler ook los van de sluiting van de winkel van de Belgische afnemer niet presteren, omdat de grens met België gesloten is, of vervoer anderszins onmogelijk is, of op nog andere wijze, dan kan van schuldeisersverzuim geen sprake zijn (en mijns inziens ook niet van de variant van schuldeisersovermacht). In dat geval bepalen de regels van tekortkoming, met alle reeds besproken nuanceringen, wie welk deel van de pijn moet dragen. &lt;/p&gt;&lt;p&gt;Is sprake van schuldeisersovermacht, wat zich in de context van corona gemakkelijk laat voorstellen, dan gelden geen duidelijke regels. De gevolgen van schuldeisersverzuim worden door de redelijkheid en billijkheid bepaald. In zijn voortreffelijke monografie verdedigt Streefkerk in navolging van Van der Grinten dat in geval van schuldeisersovermacht in het algemeen dezelfde rechtsgevolgen behoren in te treden als in geval van schuldeisersverzuim.[12] Daarvoor voel ik in algemene zin veel, maar ik sluit niet uit dat juist de coronacrisis ook een andere risicoverdeling verdedigbaar maakt.[13]&lt;/p&gt;&lt;h4&gt;2.7. Vernietigbaarheden&lt;/h4&gt;&lt;p&gt;Leveren de vernietigbaarheden ons wat op? Weinig, lijkt me. Natuurlijk, het is niet uitgesloten dat een agrarische ondernemer onder invloed van de crisis een rechtshandeling door de strot geduwd krijgt. Dat kan misbruik van omstandigheden opleveren (art. 3:44 lid 4 BW). Maar het echte probleem zal doorgaans liggen bij in het verleden, toen alles nog normaal was, verrichte rechtshandelingen. Die kunnen niet met een beroep op misbruik van omstandigheden of een vergelijkbaar wilsgebrek worden vernietigd. Alle wilsgebreken leggen een verband tussen het gebrek en de &lt;span class="italic"&gt;totstandkoming &lt;/span&gt;van de rechtshandeling. Ook een beroep op dwaling zal in het algemeen niet mogelijk zijn. Op het moment van totstandkoming louter toekomstige omstandigheden kunnen immers niet tot vernietiging leiden (art. 6:228 lid 2 BW). &lt;/p&gt;&lt;h4&gt;2.8. Redelijkheid en billijkheid en onvoorziene omstandigheden&lt;/h4&gt;&lt;p&gt;Op afstand de meeste kansen biedt mijns inziens een beroep op redelijkheid en billijkheid, hetzij de ‘gewone’ aanvullende en beperkende werking (art. 6:248 BW), hetzij de &lt;span class="italic"&gt;lex specialis&lt;/span&gt; voor gevallen van &lt;span class="italic"&gt;imprévision&lt;/span&gt;, dus voor onvoorziene omstandigheden (art. 6:258 BW). &lt;/p&gt;&lt;p&gt;Die laatste regel is juist ook met het oog op buitengewone omstandigheden geschreven. Hoe de regel wordt toegepast, is maatwerk, maar de wettelijke criteria zitten niet bij voorbaat in de weg. Onvoorzien&lt;span class="italic"&gt;baar &lt;/span&gt;was corona uiteraard, maar de maatstaf is wat in de overeenkomst is verdisconteerd.[14] In sommige contracten is het risico van grote conjunctuurschommelingen ingebakken, denk aan de termijnhandel. Dat COVID-19 en vooral de keten van reacties die deze ziekte heeft veroorzaakt, een niet in de overeenkomst verdisconteerde omstandigheid is, lijkt me relatief gemakkelijk te mogen worden aangenomen.[15] Vervolgens komt het aan op de vraag of de onvoorziene omstandigheden van dien aard zijn dat de wederpartij naar maatstaven van redelijkheid en billijkheid ongewijzigde instandhouding van de overeenkomst niet mag verwachten. Dit criterium veronderstelt maatwerk, waarbij alle omstandigheden van het geval van belang zijn. De ernst van de gevolgen van de crisis voor de agrarische ondernemer speelt een rol, maar ook omstandigheden aan de zijde van de wederpartij doen ter zake. In dit verband is interessant de gedachtegang van Schelhaas en Spanjaard, die betogen dat de coronacrisis anders is dan voorgaande crises, omdat ze als een gezondheidscrisis is begonnen en door massief overheidsingrijpen ter bescherming van de volksgezondheid sterk is verdiept, en dat daarom overwegingen van solidariteit nu een veel grotere rol behoren te spelen dan anders.[16] &lt;/p&gt;&lt;p&gt;Kan inderdaad ook de hobbel worden genomen dat de wederpartij naar maatstaven van redelijkheid en billijkheid ongewijzigde instandhouding van de overeenkomst niet mag verwachten, dan zijn ook de consequenties een kwestie van maatwerk. Een heel arsenaal aan mogelijkheden staat de rechter ter beschikking: wijziging van de overeenkomst, gehele ontbinding van de overeenkomst of gedeeltelijke ontbinding, alles al dan niet met terugwerkende kracht (art. 6:258 lid 1 BW), eventueel onder door de rechter te stellen voorwaarden (art. 6:260 lid 1 BW). Voor de partij die zich op &lt;span class="italic"&gt;imprévision&lt;/span&gt; beroept, en voor haar rechtshulpverlener, komt het er dus op aan om de rechter ervan te overtuigen dat een bepaald gebruik van dit arsenaal passend is. De wederpartij zal zich juist erop richten om de rechter ervan te overtuigen dat dit gebruik &lt;span class="italic"&gt;niet &lt;/span&gt;passend is. Ik signaleer de opinie van Tjittes, gepubliceerd op LinkedIn, volgens welke de nadelen van de coronacrisis in beginsel in een verhouding van 50/50 tussen partijen behoren te worden verdeeld.[17] Dat sluit uiteraard aan bij de overwegingen van solidariteit, zoals benoemd door Schelhaas en Spanjaard.[18] Opnieuw geldt dat de uitkomsten voor een agrarische ondernemer in moeilijkheden zeer onzeker zijn, maar art. 6:258 BW biedt hem wel volop kansen. &lt;/p&gt;&lt;p&gt;Ik vermeld nog de regel van het tweede lid van art. 6:258 BW, volgens welke een toets plaatsvindt of de omstandigheden krachtens de aard van de overeenkomst of de in het verkeer geldende opvattingen voor rekening komen van degene die zich erop beroept. Uiteraard geldt (ook) voor deze toets dat naarmate de gevolgen van de crisis voor de agrarische ondernemer ernstiger zijn, het minder voor de hand ligt dat zijn beroep op art. 6:258 BW (geheel) wordt afgewezen.&lt;/p&gt;&lt;p&gt;Een alternatief voor een beroep op &lt;span class="italic"&gt;imprévision &lt;/span&gt;is een beroep op de aanvullende werking van redelijkheid en billijkheid (art. 6:248 lid 1 BW), of op de beperkende werking daarvan (art. 6:248 lid 2 BW). &lt;/p&gt;&lt;p&gt;Een beroep op de aanvullende werking veronderstelt een uitleg van de overeenkomst volgens welke er een leemte bestaat: de situatie die zich nu voordoet, is in de overeenkomst niet geregeld. Corona en de crisis die het virus tot gevolg heeft, bieden mijns inziens relatief gemakkelijk aanknopingspunten voor een redenering volgens welke inderdaad van een leemte sprake is. Wordt dit aangenomen, dan wordt de leemte opgevuld met toepassing van de aanvullende werking van redelijkheid en billijkheid. Opnieuw is het de kunst voor elk van partijen om de rechter te overtuigen van wat nu redelijk en billijk is. Een strategisch voordeel van een beroep op de aanvullende werking, in plaats van op &lt;span class="italic"&gt;imprévision&lt;/span&gt;, is dat noch wat betreft de uitleg die nodig is om vast te stellen of er een leemte is of niet, noch wat betreft de toepassing van de aanvullende werking van redelijkheid en billijkheid, de rechter terughoudend is. Dat is hij wel bij de toepassing van art. 6:258 BW.[19]&lt;/p&gt;&lt;p&gt;Ook een beroep op de beperkende werking van redelijkheid en billijkheid lijkt me mogelijk. Van de zijde van de regering is in de toelichtende stukken gesuggereerd dat de route van art. 6:258 BW een exclusief karakter zou dragen, die toepassing van de beperkende werking van redelijkheid en billijkheid uitsluit.[20] Mijns inziens is dit niet overtuigend. Het is in het burgerlijk recht het gewone geval dat rechtsregels naast elkaar kunnen worden ingeroepen; exclusiviteit is uitzondering en voor die uitzondering moeten klemmende redenen bestaan. Ook de rechtspraak van de Hoge Raad lijkt houvast te bieden voor de gedachte dat de regering zich destijds vergiste.[21] Wel geldt ook bij de beperkende werking dat de rechter terughoudend is.[22] Het is dus ook in dit verband van belang dat juristen (mede) aan de route van de aanvullende werking denken, waarvoor die terughoudendheid niet geldt. De variant van eenvoudige matiging van schulden – wat mijns inziens op wijziging van de overeenkomst neerkomt – heb ik hiervoor (2.2) al benoemd: in een arrest uit 2008 is die mogelijkheid door de Hoge Raad genoemd in de context van een loonvordering waarop art. 7:680a BW niet van toepassing was, maar dat heeft tot nu toe geen vervolg gekregen. Dat vervolg zou er nu kunnen komen en er bestaat geen goede reden waarom dit tot loonvorderingen beperkt zou moeten blijven. Ook andere nakomingsaanspraken kunnen mijns inziens met toepassing van art. 6:248 lid 2 BW worden gematigd. Wel zullen uiteraard de omstandigheden sprekend genoeg moeten zijn om een dergelijke matiging te kunnen rechtvaardigen.&lt;/p&gt;&lt;p&gt;Al deze toepassingen van de redelijkheid en billijkheid bieden de agrarische ondernemer in moeilijkheden vele kansen, maar wat ze hem &lt;span class="italic"&gt;in concreto&lt;/span&gt; zullen kunnen opleveren, is moeilijk te zeggen. Ik herhaal daarom dat het verstandig is om vooral met de wederpartij in overleg te treden om te bezien of minnelijk over wijziging of ontbinding van de overeenkomst overeenstemming kan worden bereikt. Daarbij zal het natuurlijk kunnen helpen, als stok achter de deur, dat er juridische mogelijkheden zijn voor het geval het minnelijke traject dood blijkt te lopen.&lt;/p&gt;&lt;h4&gt;2.9. Regels van insolventierecht&lt;/h4&gt;&lt;p&gt;Hiervoor putte ik steeds uit regels van het algemeen deel van het contractenrecht (deels eigenlijk het algemeen deel van het verbintenissenrecht). Ook het insolventierecht kan aanknopingspunten bieden voor een agrarische ondernemer in nood. Wordt deze ondernemer failliet verklaard, of wordt aan hem surseance van betaling verleend, dat kan een akkoord met de schuldeisers mogelijk blijken (art. 145 Fw respectievelijk art. 268 Fw), waarna eventueel een doorstart van de onderneming kan plaatsvinden. Voor een dergelijk akkoord in geval van faillissement of surseance is niet de toestemming van alle schuldeisers vereist, maar slechts van een meerderheid van de erkende en voorwaardelijk toegelaten concurrente schuldeisers (niet alleen een meerderheid in aantal, maar ook in bedrag). &lt;/p&gt;&lt;p&gt;Voor een akkoord buiten faillissement of surseance is voorlopig nog wel toestemming van alle schuldeisers nodig. De rechtspraak nuanceert dit uitgangspunt echter met toepassing van het leerstuk van misbruik van bevoegdheid (art. 3:13 BW).[23] Ook is er wetgeving in voorbereiding die een dwangakkoord buiten surseance en faillissement mogelijk moet maken, de Wet Homologatie Onderhands Akkoord.[24] Het zou mij niet verbazen als, nadat het eerste coronastof is neergedaald, dit wetsvoorstel met prioriteit door de Tweede en Eerste Kamer zal worden behandeld, omdat het bij uitstek behulpzaam kan zijn om de economische schade als gevolg van de crisis te beperken. &lt;/p&gt;&lt;p&gt;Ik laat het nu bij deze zeer korte duiding van mogelijkheden die het insolventierecht biedt.&lt;/p&gt;&lt;h3&gt;3. De historische ontwikkeling van het remissierecht&lt;/h3&gt;&lt;h4&gt;3.1. De strijd om het remissierecht I: vóór de Crisispachtwet van 1932&lt;/h4&gt;&lt;p&gt;Tot het collectieve geheugen van de pachtjurist behoort thans niet meer dat over het remissierecht een stevige strijd is gevoerd (een strijd die sterk in verband staat met een andere strijd, namelijk die om het continuatierecht). Enig spitwerk deed mij dit ontdekken.[25] In de periode 1912 tot 1931 werd in 1060 krantenartikelen over het remissierecht geschreven. Een ongekende aandacht voor een onderwerp dat, behalve onder een kleine groepje van agrarische juristen, nu bij het publiek geen enkele bekendheid meer geniet. Omdat ik meen dat de coronacrisis een goede aanleiding is om ons collectieve geheugen wat op te frissen, doe ik nu kort verslag van de resultaten van een klein rechtshistorisch onderzoek.&lt;/p&gt;&lt;p&gt;De geschiedenis van het remissierecht begint in het laatklassieke Romeinse recht. Indien de pachter (&lt;span class="italic"&gt;conductor) &lt;/span&gt;door een &lt;span class="italic"&gt;toevallige &lt;/span&gt;oorzaak (dat wil zeggen buiten schuld van een van de partijen) het genot van het gepachte geheel of gedeeltelijk miste, ontsloeg hem dat niet van zijn verplichting om de pachtprijs (&lt;span class="italic"&gt;merces&lt;/span&gt;) aan de verpachter te voldoen. Op deze hoofdregel werd door keizers in de laat-klassieke periode een uitzondering gemaakt, in de zin dat naar aanleiding van misoogsten aan pachters gehele of gedeeltelijke kwijtschelding van de pachtsom werd verleend. Daarmee was de &lt;span class="italic"&gt;remissio mercedis&lt;/span&gt; geboren. In de na-klassieke tijd werd dit namelijk de regel. Wel gold als nuancering dat als de pachter in een later jaar een bijzonder goede oogst had, hij moest nabetalen wat hem aanvankelijk was kwijtgescholden.[26] Deze regels van het Romeinse recht echoden na in art. 1628 e.v. van het Burgerlijk Wetboek van 1838. Ik spreek nu over de regeling van huur van landerijen zoals die gold tot de Pachtwet van 1937 (dus gedurende vrijwel een eeuw). Omdat niet iedereen die wettekst bij de hand zal hebben, haal ik art. 1628 (oud) aan:&lt;/p&gt;&lt;p class="inspringen"&gt;&lt;span class="italic"&gt;‘1628. Indien, bij eene huur voor verscheiden jaren, gedurende den huurtijd, de geheele of de halve oogst van een jaar, door onvermijdelijke toevallen, is verloren gegaan, kan de huurder eene vermindering der huurpenningen vorderen, ten ware hij door den oogst der vorige jaren reeds mogt zijn schadeloos gesteld.&lt;/span&gt;&lt;/p&gt;&lt;p class="inspringen"&gt;&lt;span class="italic"&gt;Indien hij niet schadeloos gesteld is, kan de begrooting der vermindering van de huurpenningen niet geschieden, dan op het einde van de huur, wanneer het genot van alle jaren op elkander wordt in vergelijking gebragt.&lt;/span&gt;&lt;/p&gt;&lt;p class="inspringen"&gt;&lt;span class="italic"&gt;De regter kan niettemin den huurder toestaan om voorloopig, naar mate van het geleden verlies, een gedeelte der huurpenningen in te houden.’&lt;/span&gt;&lt;/p&gt;&lt;p&gt;De volgende artikelen bevatten enkele aanvullende bepalingen. In geval van huur voor slechts één jaar behoefde de huurder de huurprijs niet te voldoen indien het oogstverlies de helft bedroeg (art. 1629 oud). Geen remissie was mogelijk als het verlies na de oogst plaatsvond, noch in het geval dat de oorzaak van het verlies reeds ten tijde van de totstandkoming van de landhuur bekend was (art. 1630 oud). De regeling was deels van aanvullend recht (art. 1631 oud), namelijk wat betreft ‘de gewone onvoorziene toevallen’ (onder meer hagel, bliksem en vorst); wat betreft ‘buitengewone toevallen’ (onder meer oorlog en ‘overstroomingen, waaraan het land niet gewoonlijk onderworpen is’) was de regeling wel dwingend. &lt;/p&gt;&lt;p&gt;Het behoeft weinig fantasie om in te zien dat dit remissierecht de pachter weinig behulpzaam was. Niet alleen was de wettelijke regeling dus gedeeltelijk van regelend recht en bracht het overwicht van de verpachter mee dat de pachter vaak van het remissierecht afstand deed, zonder continuatierecht was ook het dwingende deel van het remissierecht nauwelijks van betekenis. De pachter was voor voortzetting van de pacht immers afhankelijk van de welwillendheid van de verpachter en dat weerhield hem er doorgaans van om tegen de zin van de verpachter zijn recht op remissie uit te oefenen. &lt;/p&gt;&lt;p&gt;Het Regeringsontwerp van 1929 deed in het belang van de pachters twee dingen tegelijk: het maakte het remissierecht geheel dwingend en het introduceerde een recht op continuatie van de pacht.[27] Helaas voor de pachters: het ontwerp sneuvelde in de Eerste Kamer. Hoewel men erkende dat er in pachtverhoudingen misstanden voorkwamen, ging het continuatierecht voor vele senatoren een stap te ver; het zou een te grote inperking van het eigendomsrecht betekenen.[28] We waren terug bij af.&lt;/p&gt;&lt;h4&gt;3.2. De strijd om het remissierecht II: de Crisispachtwet van 1932 &lt;/h4&gt;&lt;p&gt;De crisis verdiepte zich echter zodanig dat reeds enkele jaren later draagvlak bleek te bestaan voor een nieuwe regeling met een zeer verregaand remissierecht voor de pachter: de Crisispachtwet van 1932. Volgens art. 2 van deze wet kon de pachter die van oordeel was dat ‘van hem in verband met de heerschende buitengewone tijdsomstandigheden niet in redelijkheid kan worden gevorderd de bedongen pachtprijs te voldoen’, om gehele of gedeeltelijke ontheffing van de betaling verzoeken. Het verzoek moest worden gericht tot het bevoegde kantongerecht en werd behandeld door een bijzondere kamer. Deze kamer voor crisis-pachtzaken bestond uit een kantonrechter als voorzitter en twee niet tot de rechterlijke macht behorende personen, die deskundig waren ten aanzien van de verhoudingen op landbouwgebied. Hier ligt de historische oorsprong van de samenstelling van de huidige pachtkamers. &lt;/p&gt;&lt;p&gt;Terug naar de materiële rechtsregel van art. 2 Crisispachtwet. De mogelijkheid van ontheffing van de verplichting tot betaling van de pachtprijs was, zonder verdere beperking, verbonden aan ‘de heerschende buitengewone tijdsomstandigheden’. Ook zonder misoogst als gevolg van een buitengewoon toeval kon de pachter worden tegemoetgekomen, ten koste van de eigenaar. Het zal duidelijk zijn dat dit een wezenlijk verschil is met het remissierecht zoals dat tot dan toe bekend was. Vanuit verpachtersperspectief kan men zeggen dat de gehele of gedeeltelijke ontheffing van de verplichting tot betaling van de pachtprijs ertoe leidde dat de verpachter een deel van het ondernemersrisico van de pachter moest dragen. Hier is de echo te horen van het radicale voorstel van de Amsterdamse hoogleraar J.P. Moltzer, die in 1892 had betoogd dat aan de pachter een &lt;span class="italic"&gt;beneficium competentiae&lt;/span&gt; behoorde toe te komen, dat hem ontslaat van pachtbetaling, zo dikwijls hij kan aantonen dat nakoming hem buiten zijn schuld zou verarmen of in schuld doen geraken.[29] In gewone tijden was ondenkbaar dat zo’n voorstel kans van slagen maakte, maar onder druk (van de crisis) wordt alles vloeibaar.&lt;/p&gt;&lt;p&gt;De pachter kon zijn verzoek herhalen telkens wanneer een nieuwe pachttermijn verviel. Aan de bijzondere kamer was het om naargelang de ontwikkeling van de crisis en de omstandigheden van het bedrijf van de pachter steeds maatwerk te leveren. Aanvankelijk (dat wil zeggen voorafgaand aan een wetswijzing in 1933) bepaalde de wet dat de kamer voor crisispachtzaken voorafgaand aan de oproeping van partijen een minnelijke regeling diende te beproeven. Het beslag op de capaciteit van de rechterlijke macht was enorm. In de eerste zeven maanden van de werking van de wet werden 19&amp;nbsp;348 verzoekschriften ingediend.[30] Het gebruik van de wet nam vervolgens zeer snel af.[31] Een rol kan daarbij gespeeld hebben de invoering van een griffierecht van 5 gulden in 1933. Voorstelbaar is bovendien dat een voorzichtig beleid van de rechterlijke macht de verwachtingen bij de pachters heeft gematigd en de verpachters juist toeschietelijker heeft gemaakt. Denkbaar is echter zeker ook dat het ontbreken van een continuatierecht een rol heeft gespeeld: mogelijk zijn vele pachters van de koude kermis thuisgekomen, omdat een gunstige rechterlijke beslissing omtrent de pachtprijs de verstandhouding met de verpachter bedierf, wat gemakkelijk aan verlenging van de pacht in de weg stond. Bedenk hierbij dat pachtovereenkomsten nog niet aan een wettelijke duur onderworpen waren. Het is aannemelijk dat pacht van jaar tot jaar zeer gebruikelijk was. De gevolgen van het bederf zullen dus zeer spoedig voelbaar zijn geweest.&lt;/p&gt;&lt;h4&gt;3.3. De strijd om het remissierecht III: &lt;br/&gt;De Pachtwet van 1937 en zijn opvolgers&lt;/h4&gt;&lt;p&gt;Met de Pachtwet van 1937 werd het pachtrecht krachtig hervormd. Het allerbelangrijkste was ongetwijfeld dat er een beperkt continuatierecht kwam. Pachtovereenkomst golden in het vervolg in beginsel voor onbepaalde tijd (art. 4 Pachtwet 1937). Opzegging was niet op een kortere termijn mogelijk dan anderhalf jaar. De pachter kon de rechter verzoeken de opzegging ongedaan te maken, op de grond dat hij door de opzegging ernstig in zijn belangen zou worden geschaad (art. 35 e.v. Pachtwet 1937). Na zulke ongedaanmaking van een opzegging was nieuwe opzegging mogelijk, met dezelfde mogelijkheid dat die op verzoek van de pachter ongedaan wordt gemaakt. Na ieder tijdvak van tien jaar, het ‘jubeljaar’,[32] was echter opzegging door de verpachter mogelijk zonder continuatierecht, dus zonder dat de rechter de opzegging ongedaan kon maken (art. 38 Pachtwet 1937). Door de wetgever was dit laatste overigens als een tijdelijke maatregel bedoeld, die later door de wetgever zou kunnen worden geëlimineerd.[33] Het jubeljaar diende waarschijnlijk vooral om de weerzin van verpachterszijde tegen een continuatierecht te breken.&lt;/p&gt;&lt;p&gt;Naast een continuatierecht, kwam er ook pachtprijstoetsing. Wel kon de rechter (aan hem was de toetsing opgedragen) die partijen niet op een billijker pachtprijs kon verenigen, niet anders doen dan de pachtovereenkomst nietig verklaren (art. 8 Pachtwet 1937), een weinig gelukkig stelsel, dat voedsel gaf aan een roep om spoedige hervorming van het pachtrecht. De pachter kon tijdens de duur van de pachtovereenkomst bij de rechter om wijziging van de pachtvoorwaarden en met name vermindering van de pachtprijs vragen, indien zulk een wijziging in verband met veranderde omstandigheden door de goede trouw gevorderd werd (art. 24 Pachtwet 1937). Deze wijzigingsmogelijkheid had betrekking op de in de toekomst door de pachter te betalen pachtprijs (anders dan het remissierecht, dat ziet op vermindering van de pachtprijs achteraf). Men vergelijke het huidige art. 7:333 leden 2-4 BW voor herziening van de pachtprijs door de grondkamer in de gevallen waarin de pachtprijs gereguleerd is (reguliere pacht en geliberaliseerde pacht voor meer dan zes jaar). &lt;/p&gt;&lt;p&gt;Het remissierecht van art. 23 Pachtwet 1937 deed ten opzichte van de regeling van de Crisispachtwet een flinke stap terug. De wetgever achtte het afgezien van ‘crisistoestanden’ niet juist dat de verpachter een deel van het ondernemingsrisico van de pachter zou moeten dragen. Voor crisistoestanden kon crisiswetgeving wat anders bepalen, maar de gewone regel diende anders te zijn. Voor het remissierecht waren volgens de nieuwe regeling buitengewone omstandigheden nodig (art. 23 lid 1 Pachtwet 1937), die echter onder meer niet konden bestaan in een wijziging in de prijs van de voortbrengselen van het bedrijf (idem lid 2). In de woorden van De Grooth:&lt;/p&gt;&lt;blockquote&gt;‘T.a.v. het risico van den voor de producten te maken prijs dient de pachter met elken anderen ondernemer in het productieproces gelijk gesteld te worden.’[34]&lt;/blockquote&gt;&lt;p&gt;Bij alle wijzigingen die het Pachtbesluit 1941 en de Pachtwet 1958 brachten, bleef de regeling van het remissierecht in sterke mate dezelfde (respectievelijk art. 37 Pachtbesluit 1941 en art. 16 Pachtwet 1958).&lt;/p&gt;&lt;h3&gt;4. Het remissierecht, de coronacrisis en alternatieven&lt;/h3&gt;&lt;h4&gt;4.1. Is het remissierecht bruikbaar?&lt;/h4&gt;&lt;p&gt;Ook het huidige pachtrecht kent een beperkt remissierecht. Het huidige art. 7:330 BW zet nog steeds het stelsel van art. 23 Pachtwet 1937 voort. Vereist zijn óf buitengewone omstandigheden waardoor de opbrengst van het bedrijf aanzienlijk minder is geweest dan bij het aangaan van de overeenkomst te verwachten was, óf de pachter moet tijdelijk het genot van het gepachte geheel of gedeeltelijk hebben moeten missen (dit laatste is een toevoeging ten opzichte van de Pachtwet 1937). Een verlaging van de prijs van de voortbrengselen van het bedrijf geeft echter geen aanleiding tot vermindering van de pachtprijs,[35] zomin als het geval waarin sprake is van omstandigheden die aan de pachter zijn toe te rekenen of tegen de gevolgen waarvan hij zich had kunnen verzekeren of die hij anderszins had kunnen voorkomen (art. 7:330 lid 2 BW). Bepaald niet alle minderopbrengsten van het bedrijf geven dus aanspraak op pachtprijsvermindering. Een minderopbrengst die berust op een slechte oogst kán recht op prijsvermindering geven, mits aan de overige voorwaarden is voldaan. Maar is de oogst goed en lukt de afzet niet, dan is dat geen grond voor remissie. Het eerste geval (slechte oogst) ziet de wetgever als iets wat onder omstandigheden ook de verpachter aangaat. Zo niet het laatste geval (geen of nauwelijks afzet), dat is het ondernemersrisico van de pachter. In zoverre is de positie van de pachter niet anders dan die van een handelaar die gereed agrarische producten in opslag heeft; ook deze moet de gevolgen van een prijsdaling zelf dragen.[36] In lid 2 wordt dus niet alleen gelezen een uitsluiting van prijsdaling als een onvoorziene omstandigheid die tot remissie aanleiding kan geven. Nee, ook in het geval van onvoorziene omstandigheden van andere aard die mede tot een prijsdaling hebben geleid, dient de prijsdaling buiten beschouwing te blijven. In de woorden van Houwing/Heisterkamp:[37]&lt;/p&gt;&lt;blockquote&gt;‘Door remissie te verbinden aan de uitkomsten van het bedrijf van de pachter heeft de wetgever zich enigszins los gemaakt van de grondslag, dat de verpachtende eigenaar van de grond nog in beperkte mate moet meedragen in het oogstrisico. Met die grondslag in overeenstemming is echter weer, dat art. 16 het risico van de prijs der voortbrengselen van het bedrijf, het commerciële risico, volledig voor de pachter laat: een verlaging van de prijs daarvan, al zou zij een buitengewone omstandigheid opleveren, geeft geen aanleiding tot pachtprijsverlaging. Dit geldt vooreerst voor de prijsverlaging op zich zelf. Maar bovendien moet men bij de beoordeling, of door andere buitengewone omstandigheden de opbrengst van het bedrijf aanzienlijk minder is geweest dan te verwachten viel, de vermindering door prijsverlaging buiten aanmerking laten.’[38]&lt;/blockquote&gt;&lt;p&gt;Het remissierecht geldt niet alleen in geval van reguliere pacht, maar ook bij teeltpacht en geliberaliseerde pacht.&lt;/p&gt;&lt;p&gt;De bruikbaarheid van het remissierecht voor agrarisch ondernemers die door de coronacrisis in moeilijkheden zijn gekomen, valt zeer te betwijfelen. In verreweg de meeste gevallen zullen die moeilijkheden immers direct samenhangen met een lagere prijs van de agrarische producten die op het gepachte tot stand komen. De invloed van een prijsdaling is juist wat in de Nederlandse regeling van het remissierecht buiten beschouwing blijft.[39] Deze uitkomst stelt de lezer mogelijk teleur en hij vraagt zich wellicht af of het rechtshistorische uitstapje dat hiervoor is gemaakt, slechts tot tijdverdrijf heeft gediend. Ik meen dat dit niet zo is en dat we een en ander hebben geleerd over de samenhang tussen verschillende regels van het pachtrecht. Dat komt van pas als we op zoek gaan naar alternatieven voor de agrarische ondernemer in moeilijkheden.&lt;/p&gt;&lt;h4&gt;4.2. Alternatieven voor het remissierecht&lt;/h4&gt;&lt;p&gt;Wat betreft de reguliere pacht zet het huidige pachtrecht niet alleen het remissierecht van de Pachtwet 1958 en diens voorgangers voort, maar ook een stelsel van gereguleerde pachtprijzen. Voor de pachters die het voorrecht hebben om op basis van reguliere pacht grond in gebruik te hebben, geldt dat het nadeel van slechte bedrijfsuitkomsten het voordeel heeft dat in latere jaren een lagere pachtprijs mag worden verwacht. Lage inkomsten zullen tot uitdrukking komen binnen het bedrijveninformatienet van het LEI en werken zo door in de jaarlijkse pachtprijzen. Dat biedt de pachter geen soelaas op korte termijn, maar wel op de middellange termijn. &lt;/p&gt;&lt;p&gt;In het geval van geliberaliseerde of teeltpacht is de situatie uiteraard wezenlijk anders (afgezien van het zeldzame geval van geliberaliseerde pacht voor meer dan zes jaar, art. 7:397 lid 2 BW). De korte duur waarvoor deze overeenkomsten in het algemeen worden gesloten, kan de schade beperken. Als de opbrengsten in bijvoorbeeld de sier- en bloementeelt langere tijd laag blijven, zal dit immers leiden tot lagere prijzen op de grondmarkt. Wie juist vóór de coronacrisis voor vijf of zes jaar geliberaliseerd grond heeft gepacht voor een hoge prijs, heeft echter een groot probleem, zeker als de crisis meerdere jaren zal blijken aan te houden.&lt;/p&gt;&lt;p&gt;De kans op een lagere toekomstige pachtprijs voor de reguliere pachter neemt uiteraard niet de behoefte weg aan mogelijkheden voor ook de korte termijn. En de agrarische ondernemer die geliberaliseerd pacht en voorlopig aan een veel te hoge pachtprijs vastzit, heeft aan alternatieven nog sterker behoefte. Het ligt voor de hand om zulke alternatieven te zoeken in het algemeen deel van het contractenrecht. Met stip eindigde hiervoor (2.8) op de eerste plaats de regel met betrekking tot &lt;span class="italic"&gt;imprévision&lt;/span&gt; (art. 6:258 BW), samen met de aanvullende en beperkende werking van redelijkheid en billijkheid (art. 6:248 BW). Er is echter een kink in de kabel. Volgens art. 7:335 BW kan in het geval van pacht niet op grond van art. 6:258 BW wijziging van de tegenprestatie worden gevorderd. In andere tijden meende ik aan deze bepaling weinig woorden vuil te behoeven maken. In Tekst &amp; Commentaar Pachtrecht liet ik het bij twee zinnetjes. &lt;/p&gt;&lt;blockquote&gt;‘In de behoefte tot aanpassing van de pachtprijs in verband met wijziging van het prijspeil of in verband met gewijzigde omstandigheden, dan wel in verband met buitengewone omstandigheden enzovoort, voorzien art. 7:330 e.v. exclusief. Voor de mogelijkheid van wijziging van de tegenprestatie op grond van art. 6:258 bestaat daarnaast geen ruimte.’&lt;/blockquote&gt;&lt;p&gt;In mijn Asserdeel voegde ik toe dat niet uitgesloten is dat de pachtovereenkomst met toepassing van art. 6:258 BW op andere punten dan de tegenprestatie wordt gewijzigd en dat dit vervolgens aanleiding is voor een herzieningsverzoek aan de grondkamer.[40] Dat is niet onaardig bedacht, al zeg ik het zelf, maar nog steeds niet crisisbestendig. Tot mijn verontschuldiging kan ik aanvoeren dat de wetsgeschiedenis van art. 7:335 BW voor andere nuances geen aanknopingspunten biedt. Art. 7:335 BW stemt woordelijk overeen met art. 19a Pachtwet, zoals dat vanaf 1 januari 1992 luidde. De parlementaire stukken wijzen op de gedetailleerde regeling van (thans) art. 7:330 e.v., mede vanuit het perspectief dat onwenselijk is dat naast elkaar een route naar de grondkamer en de rechter zou bestaan.[41] &lt;/p&gt;&lt;p&gt;Uitgaande van de tot nu toe gangbare lezing van art. 7:335 BW, volgens welke inderdaad iedere toepassing van art. 6:258 BW op zowel de huidige als de toekomstige pachtprijs uitgesloten is, is de pachter slechter af dan de partijen bij andere contracten. De partijen bij zulke andere contracten kunnen immers wél art. 6:258 BW in stelling brengen. Weliswaar ligt de maatlat bij &lt;span class="italic"&gt;imprévision &lt;/span&gt;hoog, maar we kwamen hiervoor al tot de conclusie dat juist een ingrijpende crisis zoals wij die nu meemaken een situatie is waarin een beroep op art. 6:258 BW bepaald niet kansloos is.&lt;/p&gt;&lt;p&gt;Er behoort op te worden gelet dat art. 7:335 BW alleen &lt;span class="italic"&gt;wijziging&lt;/span&gt; op grond van art. 6:258 BW uitsluit en wel alleen wat betreft de tegenprestatie. Gehele en gedeeltelijke ontbinding op grond van art. 6:258 BW is wel degelijk mogelijk, en aan zulke ontbinding kan de rechter ook terugwerkende kracht verlenen. Dit betekent dus dat niet valt uit te sluiten dat bijvoorbeeld een bloemen- of sierteeltondernemer van een zeer nadelige pachtovereenkomst geheel of gedeeltelijk afkan. De prijs voor deze ondernemer is intussen hoog: de ontbinding leidt er uiteraard toe dat het recht op gebruik van de grond verloren gaat. Alleen door voor de toekomst een nieuwe overeenkomst te sluiten, kan het gebruik worden gecontinueerd, maar daarvoor is de medewerking van de verpachter nodig. &lt;/p&gt;&lt;p&gt;Ik beproef nog een andere nuancering. De huidige pachtregels zijn een voortzetting van regels die in de crisisjaren ’30 tot stand zijn gekomen. In diezelfde crisisjaren wilde de Hoge Raad van &lt;span class="italic"&gt;imprévision&lt;/span&gt; niet weten, zomin als van de beperkende werking van redelijkheid en billijkheid.[42] De rechtspositie van de pachter was toen dus aanzienlijk beter dan die van andere contractanten, vergelijk wat hiervoor over de Crisispachtwet van 1932 is gezegd. Nu lijken de rollen omgedraaid. De pachter, die door de wetgever nog steeds wordt gezien als een partij die in het algemeen tegenover het overwicht van de verpachter bescherming behoeft (vergelijk het vele dwingend recht dat titel 7.3 BW bevat), zou slechter af zijn dan andere contractanten. Dat kán de wetgever niet hebben bedoeld. Een andere uitleg van art. 7:335 BW ligt voor de hand, namelijk dat een wijziging van de tegenprestatie niet met toepassing van art. 6:258 BW mogelijk is, &lt;span class="italic"&gt;voor zover die toepassing met de art. 7:330 e.v. BW concurreert en daardoor de goede werking van die bepalingen doorkruist. &lt;/span&gt;&lt;/p&gt;&lt;p&gt;Een dergelijke genuanceerde uitleg van art. 7:335 BW biedt ruimte voor gepast maatwerk. Het is nog steeds wezenlijk dat de grondkamer en niet de rechter beslist over herziening van de pachtprijs, zo vaak als die prijs gereguleerd is; een andere opvatting zou tot allerlei complicaties leiden. Indien de pachtprijs niet is gereguleerd, valt echter niet in te zien waarom de rechter in het geval van pacht niet zou moeten kunnen beslissen, wat hij in het geval van andere contracten ook kan. En een eenmalige correctie van de pachtprijs in een geval waarin het remissierecht niet voorziet, overeenkomstig wat ook bij andere contracten mogelijk is, is mijns inziens niet zonder meer een doorkruising van het stelsel van de gedetailleerde regels over de pachtprijs of van de rol van de grondkamer. De beslissing over het remissierecht is reeds aan de pachtrechter opgedragen en niet aan de grondkamer, zodat een aanvullende rechtsbescherming van de pachter met toepassing van art. 6:258 BW in dezelfde hand ligt als de toepassing van de meest verwante regel van de wettelijke regeling van de pacht.&lt;/p&gt;&lt;p&gt;Een restrictieve uitleg van art. 7:335 BW in een nog wat andere zin lijkt me temeer verdedigbaar. Art. 7:335 BW sluit alleen wijziging van de tegenprestatie met toepassing van art. 6:258 BW uit en niet ook een toepassing van de aanvullende werking of beperkende werking van art. 6:248 BW (hiervoor 2.8), ook niet voor zover die toepassing op een wijziging van de tegenprestatie neerkomt. Voor zover dit concurreert met art. 7:330 e.v. BW en de goede werking van die bepalingen doorkruist, valt mogelijk wat te zeggen voor een opvatting die de rechter tot bijzondere terughoudendheid maant. Bij de toepassing van de redelijkheid en billijkheid behoort uiteraard ook op het stelsel van de wet te worden gelet. Maar voor zover van concurrentie of doorkruising niet kan worden gesproken, ligt voor de hand om aan de beperkte formulering van art. 7:335 BW (alleen een uitsluiting van art. 6:258 BW en niet ook van art. 6:248 BW) vast te houden. Per saldo is de juridische positie van pachters daarmee mogelijk toch niet echt slechter dan die van partijen bij andere contracten.&lt;/p&gt;&lt;h3&gt;5. Slotsom&lt;/h3&gt;&lt;p&gt;Het pachtrecht kent in de vorm van het remissierecht een bijzondere voorziening met betrekking tot de pachtprijs indien ten gevolge van buitengewone omstandigheden de opbrengst van het bedrijf aanzienlijk minder is geweest dan bij het aangaan van de overeenkomst te verwachten was. Die bijzondere voorziening zal agrarische ondernemers die door de coronacrisis in moeilijkheden zijn geraakt echter veelal niet kunnen helpen, omdat een verlaging van de prijs van de voortbrengselen van het bedrijf volgens art. 7:330 lid 2 BW geen grond voor pachtvermindering is. Wie naar alternatieven zoekt, stuit op art. 7:335 BW, dat wijziging van de tegenprestatie op grond van art. 6:258 BW uitsluit. Op het eerste gezicht is de positie van pachters aldus ongunstiger dan die van partijen bij andere contracten. Een restrictieve uitleg van art. 7:335 BW lijkt me echter alleszins verdedigbaar. Dat maakt toepassing van art. 6:258 BW in bepaalde gevallen misschien toch mogelijk, ook tot wijziging van de tegenprestatie. In ieder geval lijkt er geen goede reden om art. 7:335 BW zo ruim te lezen dat ook een toepassing van de aanvullende en de beperkende werking van art. 6:248 BW uitgesloten is. Ook in pachtverhoudingen is er dus ruimte voor het betoog dat de coronacrisis ertoe leidt dat de overeenkomst een leemte vertoont, die met toepassing van de aanvullende werking van redelijkheid en billijkheid wordt opgevuld. Ook is niet ondenkbaar een matiging van schulden met toepassing van art. 6:248 lid 2 BW.&lt;/p&gt;&lt;p&gt;Onze rechtshistorische uitstap heeft ons intussen geleerd dat de waarde van een rechtsregel niet op zichzelf behoort te worden beschouwd. Reguliere pachters hebben het grote voordeel van het continuatierecht. Zij kunnen met minder bezwaar met de verpachter in discussie treden over wat de coronacrisis voor de pachtprijs behoort te betekenen en eventueel die discussie voortzetten bij de pachtrechter. Agrarische ondernemers die op basis van geliberaliseerde pacht of teeltpacht grond in gebruik hebben, zullen zich heel vaak sterker van de verpachter afhankelijk voelen en daarom mogelijk reeds spoedig de handdoek in de ring werpen. Dat sluit een goed gesprek aan de keukentafel uiteraard niet uit. Wie weet leidt dat tot iets. &lt;/p&gt;&lt;p&gt;Geen mens weet waar de keten van gevolgen van de uitbraak van COVID-19 zal eindigen. In de crisiswetgeving van de eerste helft van de twintigste eeuw is nog veel meer te vinden, dat nu niet interessant lijkt, maar ineens actueel zou kúnnen worden. Voor het geval de crisis zou leiden tot voedselschaarste en/of een explosie van de prijs van geliberaliseerde pacht, noteer ik alvast dat onder meer een Pachtopdrijvingsbesluit 1940 heeft bestaan, dat grondeigenaren verbood een hogere pachtprijs te bedingen dan in 1939 gold, welk verbod zowel strafrechtelijk als privaatrechtelijk werd gehandhaafd.[43] Ook een meer blijvende invloed van de coronacrisis op het pachtrecht is nu niet uit te sluiten. De invloed van voorgaande crises op het stelsel van de Pachtwet 1958 (bijna vijftien jaar na de hongerwinter en vijfentwintig jaar na de crisis van de jaren ’30) is onmiskenbaar groot geweest.[44] Uiteraard behoeft de coronacrisis niet te leiden tot een terugkeer naar de patronen van het midden van de twintigste eeuw. Onder meer de sociaaleconomische positie van de agrarische ondernemer is sindsdien onherkenbaar veranderd, wat zo’n terugkeer mijns inziens hoogst onwaarschijnlijk maakt. Maar bij alle onzekerheid: dat er veel kán veranderen, dat is zeker.&lt;/p&gt;</content><legacyfootnotes/><footnotes><footnote>1 Mr. W.L. Valk is advocaat-generaal bij de Hoge Raad der Nederlanden.</footnote><footnote>2 Asser/Sieburgh 6-I 2016/355; C. Cauffman &amp; P. Croes, &lt;span class="italic"&gt;GS Verbintenissenrecht&lt;/span&gt;, art. 6:75 BW, aant. 8.4. Vergelijk: C.E. Drion, ‘Corona en het recht’, &lt;span class="italic"&gt;NJB&lt;/span&gt; 2020/761.</footnote><footnote>3 Vergelijk HR 27 april 2007,&amp;nbsp;ECLI:NL:HR:2007:AZ6638,&amp;nbsp;NJ&amp;nbsp;2007/262 (Intrahof/Bart Smit), mogelijk op te vatten als weerklank van H.N. Schelhaas, &lt;span class="italic"&gt;Het boetebeding in het Europese contractenrecht&lt;/span&gt; (diss. Utrecht), Deventer: Kluwer 2004, p. 452 e.v.</footnote><footnote>4 Vergelijk bijvoorbeeld HR 16 februari 2018, ECLI:NL:HR:2018:207, &lt;span class="italic"&gt;NJ&lt;/span&gt; 2018/100 (Protec/Easystaff). De maatstaf van Intrahof/Bart Smit blijft overeind, maar de toepassing op het concrete geval is, te kort gezegd, schuldenaarsvriendelijker dan door velen voor mogelijk werd gehouden.</footnote><footnote>5 HR 11 juli 2008, ECLI:NL:HR:2008:BD2408, NJ 2008/418.</footnote><footnote>6 HR 5 januari 2001, ECLI:NL:HR:2001:AA9311,&lt;span class="italic"&gt; NJ&lt;/span&gt; 2001/79 (?Multi Vastgoed/Nethou).</footnote><footnote>7 Vergelijk de beschouwingen van D. Haas, &lt;span class="italic"&gt;De grenzen van het recht op nakoming&lt;/span&gt; (diss. VU Amsterdam), Deventer: Kluwer 2009, p. 135 e.v. (vooral p. 140 en 143 e.v.).</footnote><footnote>8 Dit wordt wel opgevat als een bijzondere regel (niet uitdrukkelijk in art. 3:296 BW voorwoord), maar kan ook worden verklaard door de regel dat zonder voldoende belang niemand een rechtsvordering toekomt (art. 3:303 BW). Vergelijk W.L. Valk, &lt;span class="italic"&gt;Stelplicht &amp; Bewijslast&lt;/span&gt;, commentaar op art. 3:296 BW.</footnote><footnote>9 HR 28 september 2018, ECLI:NL:HR:2018:1810, &lt;span class="italic"&gt;NJ &lt;/span&gt;2019/446 m.nt. Jac. Hijma (Eigen Haard). Vergelijk E.H.M. Harbers, De werking van de tenzij-bepaling van art. 6:265 BW in het pachtrecht, &lt;span class="italic"&gt;TvAR&lt;/span&gt; 2019, p. 273 e.v.</footnote><footnote>10 Vergelijk recent HR 11 oktober 2019, ECLI:NL:HR:2019:1581, &lt;span class="italic"&gt;RvdW&lt;/span&gt; 2019/1056 (Fraanje/Alukon).</footnote><footnote>11 HR 1 februari 2008, ECLI:NL:HR:2008:BB8648, &lt;span class="italic"&gt;NJ&lt;/span&gt; 2008/83(APR/Lavrijsen). Vergelijk C.A. Streefkerk, ‘Schuldeisersverzuim’, &lt;span class="italic"&gt;Mon. BW B32c&lt;/span&gt;, Deventer: Wolters Kluwer 2018/9.2.</footnote><footnote>12 C.A. Streefkerk, ‘Schuldeisersverzuim’, &lt;span class="italic"&gt;Mon. BW B32c,&lt;/span&gt; Deventer: Wolters Kluwer 2018/10.3. In de recente bijdrage van M.R. Ruygvoorn, ‘Kan ik van mijn overeenkomst af met een beroep op de coronacrisis?: enkele bespiegelingen, meer in het bijzonder over schuldeisersverzuim en schuldeisersovermacht’, &lt;span class="italic"&gt;NJB&lt;/span&gt; 2020/882, blijft deze opvatting van Streefkerk ten onrechte onbesproken. (Van der Grinten wordt door de auteur wel terloops vermeld, namelijk in voetnoot 12 van het artikel.)</footnote><footnote>13 Vergelijk de gedachtegang van Schelhaas en Spanjaard, zoals ik die hierna onder 2.8 bespreek. Kort gezegd komt die erop neer dat de coronacrisis anders is dan eerdere crises, omdat overheidsmaatregelen met het oog op het collectieve belang van de volksgezondheid de crisis sterk hebben verdiept en daarom overwegingen van solidariteit een grote rol behoren te spelen bij de verdeling van de pijn.</footnote><footnote>14 TM, Parl. Gesch. BW Boek 6, p. 968 en MvA II, Parl. Gesch. BW Boek 6, p. 973.</footnote><footnote>15 Vergelijk H.N. Schelhaas &amp; J.H.M. Spanjaard, ‘Contract en coronacrisis’, &lt;span class="italic"&gt;NJB&lt;/span&gt; 2020/881, p. 965.</footnote><footnote>16 H.N. Schelhaas &amp; J.H.M. Spanjaard, ‘Contract en coronacrisis’, &lt;span class="italic"&gt;NJB&lt;/span&gt; 2020/881, p. 958 en 966.</footnote><footnote>17 R.P.J.L. Tjittes, ‘Commerciële contracten en corona: uitgangspunt 50/50 verdeling nadeel’, gepubliceerd op LinkdIn op 17 maart 2020. Relativerend C.E. Drion, ‘Corona en het recht’, &lt;span class="italic"&gt;NJB&lt;/span&gt; 2020/761.</footnote><footnote>18 Die zich dan ook met instemming bij Tjittes aansluiten: H.N. Schelhaas &amp; J.H.M. Spanjaard, ‘Contract en coronacrisis’, &lt;span class="italic"&gt;NJB&lt;/span&gt; 2020/881, p. 966.</footnote><footnote>19 HR 20 februari 1998,&amp;nbsp;ECLI:NL:HR:1998:ZC2587, &lt;span class="italic"&gt;NJ&lt;/span&gt;&amp;nbsp;1998/493 (Briljant Schreuders/ABP). Vergelijk W.L. Valk, in H.N. Schelhaas en W.L. Valk, ‘Uitleg van rechtshandelingen’, &lt;span class="italic"&gt;preadvies VBR&lt;/span&gt;, Zutphen: Paris 2016, p. 84-85. Zie voor een (agrarische) toepassing van de aanvullende werking in een geval dat ook in termen van &lt;span class="italic"&gt;imprévision &lt;/span&gt;kon worden benoemd: Hof Arnhem-Leeuwarden 2 september 2014, ECLI:NL:GHARL:2014:6776, &lt;span class="italic"&gt;TvAR &lt;/span&gt;2015/5790 m.nt. H.A. Verbakel-van Bommel.</footnote><footnote>20 MvA II, Parl. Gesch. BW Boek 6, p. 974 en MvT, Parl. Gesch. BW Inv. 3, 5 en 6 Boek 6, p. 1827.</footnote><footnote>21 HR 6 april 2012, ECLI:NL:HR:2012:BV6727, &lt;span class="italic"&gt;NJ &lt;/span&gt;2012/234. Vergelijk W.L. Valk, in H.N. Schelhaas en W.L. Valk, ‘Uitleg van rechtshandelingen’, &lt;span class="italic"&gt;preadvies VBR,&lt;/span&gt; Zutphen: Paris 2016, p. 85.</footnote><footnote>22 Vergelijk HR 9 januari 1998,&amp;nbsp;ECLI:NL:HR:1998:ZC2540, &lt;span class="italic"&gt;NJ&amp;nbsp;&lt;/span&gt;1998/363 m.nt. A.R. Bloembergen, en HR 25 februari 2000,&amp;nbsp;ECLI:NL:HR:2000:AA4942,&lt;span class="italic"&gt; NJ&lt;/span&gt;&amp;nbsp;2000/471 m.nt. A.R. Bloembergen.</footnote><footnote>23 HR 12 augustus 2005, ECLI:NL:HR:2005:AT7799&lt;span class="italic"&gt;,&amp;nbsp;NJ&amp;nbsp;&lt;/span&gt;2006/230 m.nt. P. van Schilfgaarde (Payroll) en HR 24 maart 2017, ECLI:NL:HR:2017:485,&amp;nbsp;&lt;span class="italic"&gt;NJ&lt;/span&gt;&amp;nbsp;2017/466 m.nt. F.M.J. Verstijlen (Mondia Investments/V&amp;D).</footnote><footnote>24 &lt;span class="italic"&gt;Kamerstukken II&lt;/span&gt; 35249. Een grondige behandeling van het onderwerp vindt men in het proefschrift van A.M. Mennens, &lt;span class="italic"&gt;Het dwangakkoord buiten surseance en faillissement&lt;/span&gt;, Deventer: Wolters Kluwer 2020. Dit Nijmeegse proefschrift zou oorspronkelijk worden verdedigd op 6 mei 2020, maar die verdediging is uitgesteld vanwege corona. Mennens behandelt in haar boek vooral het toekomstige Nederlandse recht, maar ook het huidig recht komt aan de orde (nr. 54-59).</footnote><footnote>25 Spitwerk dat ik onder meer verrichtte met hulp van &lt;span class="italic"&gt;Delpher&lt;/span&gt;, de online ontsluiting van oudere boeken en tijdschriften door de Koninklijke Bibliotheek.</footnote><footnote>26 Zie M. Kaser &amp; F.B.J. Wubbe, &lt;span class="italic"&gt;Romeins privaatrecht&lt;/span&gt;, Zwolle: W.E.J. Tjeenk Willink 1967, p. 213-214, met verwijzing naar Ulpianus in &lt;span class="italic"&gt;Digesten&lt;/span&gt; 19, 2, 15, 3-7.</footnote><footnote>27 Vergelijk I.B. Cohen, &lt;span class="italic"&gt;De Pachtwet&lt;/span&gt;, Haarlem: H.D. Tjeenk Willink &amp; Zoon 1937, p. 30 e.v.</footnote><footnote>28 Cohen a.w. p. 35-36.</footnote><footnote>29 J.P. Moltzer, &lt;span class="italic"&gt;Landbouw en Kapitaalbelegging, eene studie over den privaatrechtelijken grondslag van ons landbouwbedrijf&lt;/span&gt;, Haarlem: H.D. Tjeenk Willink 1892, p. 103, 109. Vergelijk G. de Grooth&lt;span class="italic"&gt;, Het pachtrecht: commentaar op de nieuwe Pachtwet&lt;/span&gt;, ’s-Gravenhage: Jongbloed 1937, p. 15-16.</footnote><footnote>30 Cohen a.w. p. 40-41.</footnote><footnote>31 Cohen a.w. p. 41.</footnote><footnote>32 Zo reeds tijdens de parlementaire behandeling genoemd. Vergelijk De Grooth a.w. p. 35. Vergelijk het Bijbelse jubeljaar (na 50 jaar) volgens Leviticus 25.</footnote><footnote>33 Vergelijk De Grooth a.w. p. 35, met verwijzing naar de Memorie van Toelichting.</footnote><footnote>34 De Grooth a.w. p. 93.</footnote><footnote>35 De Staatscommissie voor het Pachtvraagstuk van 1919 had in het eerste deel van haar verslag de mogelijkheid van remissie in geval van prijsdaling onder bepaalde voorwaarden wel erkend. Zo luidde ook het stelsel van het door de Eerste Kamer verworpen Regeringsontwerp van 1922. In het tweede deel van haar verslag heeft de Staatscommissie alsnog gekozen voor een stelsel waarbij de prijzen van de producten van het agrarisch bedrijf buiten beschouwing blijven. Dit stelsel is sindsdien gebleven. Vergelijk Cohen a.w. p. 97.</footnote><footnote>36 Vergelijk De Grooth a.w. p. 96.</footnote><footnote>37 Ph.A.N. Houwing en A.H.T. Heisterkamp, &lt;span class="italic"&gt;GS Pachtwet,&lt;/span&gt; nr. 338, overeenkomend met &lt;span class="italic"&gt;Module Pacht en Landelijk gebied&lt;/span&gt;, art. 16 Pw, aant. 1.5.</footnote><footnote>38 Vergelijk De Groot a.w. p. 94, die uit de regel van lid 2 afleidt dat de minderopbrengst van het bedrijf als bedoeld in lid 1 moet worden berekend op basis van de bij het aangaan van de pachtovereenkomst geldende prijzen van het agrarisch product. Vergelijk nog P. de Haan, &lt;span class="italic"&gt;Pachtrecht: Commentaar op wet en jurisprudentie&lt;/span&gt;, Zwolle: W.E.J. Tjeenk Willink 1969, p. 566: ‘Dat deel van het marktrisico, dat bestaat in een prijsdaling der producten van het bedrijf, komt onvoorwaardelijk voor rekening van de pachter.’</footnote><footnote>39 Anders het Duitse recht: 1400073811&amp;nbsp;593 BGB.</footnote><footnote>40 Asser/Snijders &amp; Valk 7-III 2016/128.</footnote><footnote>41 Parl. Gesch. Inv. 3, 5 en 6 Aanpassing overige wetten, p. 93, met verwijzing naar de Toelichting op art. 7.5.5.8 Ontwerp Boek 7 (1972).</footnote><footnote>42 HR 8 januari 1926, NJ 1926/203 m.nt. E. M. Meijers (Sarong) en HR 2 januari 1932, &lt;span class="italic"&gt;NJ&lt;/span&gt; 1931/274 m.nt. E.M. Meijers (Mark is Mark).</footnote><footnote>43 Vergelijk de bespreking van dat besluit bij C.M.O. van Nispen tot Sevenaer &amp; F.J.M. van Nispen tot Sevenaer, &lt;span class="italic"&gt;Pachtrecht in Crisistijd&lt;/span&gt;, Zwolle: W.E.J. Tjeenk Willink 1941, p. 62 e.v.</footnote><footnote>44 Summier Asser/Snijders &amp; Valk 2016/2.</footnote></footnotes><auteurs>mr. W.L. Valk</auteurs><published>2020-06-05 15:23:37</published><modified>2020-06-09 16:01:42</modified><editiondate>2020-06-05</editiondate><htmlpath>https://denhollander.info/artikel/16147</htmlpath></article>
</articles></edition>