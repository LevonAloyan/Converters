<edition><articles><article><jaar>2013</jaar><naam>Tijdschrift voor Agrarisch Recht</naam><uitgave>3</uitgave><aflevering>3</aflevering><searchword>TvAR 3/2013</searchword><id>10437</id><udhid>UDH:TvAR/10437</udhid><titel>Decentralisatie van hetnatuurbeleid: ontwikkelingen op het vlak van provincialenatuursubsidies. Preadvies Vereniging voor Agrarisch Recht 2013</titel><searchwords><searchword>TvAR 3/2013</searchword><searchword>UDH:TvAR/10437</searchword></searchwords><attachments><attachment><name>TvAR2013_03_03_Decentralisatie.pdf</name><extention>pdf</extention><url>https://denhollander.info/download/8965/ci</url></attachment></attachments><inleiding>1. Inleiding&#13;
Na moeizame en complexe onderhandelingen hebben pro­vincies en Rijk overeenstemming weten te bereiken over de toekomst van het Nederlandse natuurbeleid. ‘Niet fraai en lastig uit te leggen’,1 zo kwalificeerde IPO-voorzitter Johan Remkes het op 20 september 2011 tussen Rijk en provincies bereikte akkoord over decentralisatie van het natuurbeleid naar de provincies. Desalniettemin hebben de provincies, mede gelet op het feit dat zij feitelijk gezien geen keus had­den, uiteindelijk ingestemd met het Natuurakkoord waar­in de decentralisatie op hoofdlijnen is uitgewerkt. De precie­ze uitwerking van het Natuurakkoord zal de komende jaren verder vorm krijgen. Vaststaat dat de met het Natuurakkoord ingezette decentralisatie van het natuurbeleid grote gevol­gen zal hebben voor het natuurbeleid. Het is ondoenlijk om in deze bijdrage alle gevolgen in kaart te brengen. Naast het feit dat de aangekondigde veranderingen nog slechts op hoofdlijnen zijn uitgewerkt, is het aantal veranderingen (ook op wetgevingsgebied) aanzienlijk. Complicerende factor hierbij is dat ontwikkelingen met betrekking tot het Natuur­akkoord, elkaar in hoog tempo opvolgen. Gelet hierop is het noodzakelijk een afbakening aan te brengen. In deze bijdra­ge wordt ingegaan op de aanleiding en totstandkoming van het Natuurakkoord2 en de gevolgen van het Natuurakkoord voor het provinciale subsidiestelsel natuur- en landschapsbe­heer. Afsluitend stip ik kort nog enkele ontwikkelingen aan die van belang zijn voor natuursubsidies.&#13;
</inleiding><content>2. Achtergrond decentralisatie natuurbeleid&#13;
In het regeerakkoord Vrijheid en Verantwoordelijkheid van het Kabinet Rutte I hadden de coalitiepartijen afgesproken dat het bestuur zal worden georganiseerd vanuit de gedachte ‘Je gaat erover of niet’ en ‘Je levert tijdig’.3 Deze uitgangs­punten moesten leiden tot een krachtige, kleine en dienstver­lenende overheid die zou worden gerealiseerd met minder belastinggeld, minder ambtenaren, minder regels en minder bestuurders. Tegen deze achtergrond is in het regeerakkoord afgesproken dat het natuurbeleid gedecentraliseerd zou wor­den. Amper een week na zijn aantreden pakte staatssecreta­ris Bleker de uitvoering van deze afspraak voortvarend ter hand en gooide met zijn beruchte brief van 20 oktober 2010, die gericht was aan de twaalf provincies, de knuppel in het hoenderhok.4 De brief maakte aan de provincies in niet mis te verstane bewoordingen duidelijk dat het Rijk moest be­zuinigen en dat de provincies rekening moesten houden met deze bezuinigingen. In het verleden op grond van de Wet in­richting landelijk gebied (hierna: Wilg) gemaakte en in be­stuursakkoorden vastgelegde afspraken tussen Rijk en pro­vincies waren niet (meer) heilig. De rijksbezuinigingen zouden gevolgen hebben voor de realisatie van de Ecologi­sche Hoofdstructuur (hierna: EHS), robuuste verbindingszo­nes en recreatie om de stad. Daarnaast werd een algemene korting op de budgetten aangekondigd. Afsluitend werden de provincies opgeroepen om terughoudend om te gaan met het aangaan van nieuwe (natuur)verplichtingen.5&#13;
De nieuwe koers van het kabinet Rutte I was opzienbarend. Te meer als men beseft dat tussen Rijk en provincies be­stuursovereenkomsten waren gesloten waarin partijen voor de periode 2007 tot en met 2013 (harde) contractuele afspra­ken hadden gemaakt over de besteding van het op grond van de Wet inrichting landelijk gebied verstrekte Investerings­budget Landelijk Gebied. Deze afspraken zijn vastgelegd in de ILG-bestuursovereenkomsten. Het mag dan ook niet ver­wonderen dat de provincies daags na de brief van de staats­secretaris als door een bij gestoken reageerden. De reactie van de provincies kwam er in de kern op neer dat de door de regering voorgestane beleidswijziging in strijd werd geacht met de Wilg en de tussen het Rijk en de provincies gesloten bestuursovereenkomsten.6 De verhoudingen tussen Rijk en provincies stonden op scherp. &#13;
De handelwijze van het Rijk heeft grote gevolgen gehad voor de provincies. De eerste provincie die de verstrekken­de gevolgen van de koerswijziging van het kabinet aan den lijve ondervond, betrof de provincie Flevoland. Provincia­le staten van Flevoland hadden bij besluit van 2 december 2010, en derhalve ná de beruchte brief van staatssecretaris Bleker van 20 oktober 2010, het provinciaal inpassingsplan ‘OostvaardersWold’ vastgesteld. Het plan voorzag in een ecologische verbindingszone (het OostvaardersWold) tussen het Natura 2000-gebied Oostvaardersplassen en het Horster­wold bij Zeewolde. Met het plan werd beoogd een aaneen­gesloten natuurgebied te realiseren. De totstandkoming van het inpassingsplan ‘OostvaardersWold’ was terug te voeren op de Nota Ruimte, het Omgevingsplan Flevoland 2006, de provinciale Verordening groenblauwe zone en de provincia­le Structuurvisie OostvaardersWold. Verschillende appellan­ten die zich niet konden verenigen met het inpassingsplan betoogden bij de Afdeling dat, mede gelet op de door staats­secretaris Bleker aangekondigde bezuinigingen, de financi­ële uitvoerbaarheid van het inpassingsplan niet was gewaar­borgd. De Afdeling overweegt dat de tussen het Rijk en de provincie gesloten bestuursovereenkomst, in het licht van de brief van de staatssecretaris van 20 oktober 2010, ‘on­voldoende zeker [was, toevoeging RB] om als onderbou­wing van de financiële uitvoerbaarheid te kunnen dienen’.7 Het inpassingsplan ‘OostvaardersWold’ werd door de Afde­ling vernietigd.8 &#13;
Inmiddels is het kabinet Rutte I gevallen. In het nieuwe re­geerakkoord van VVD en PVDA is de door het kabinet Rut­te I ingezette koers om te komen tot decentralisatie van het Natuurbeleid doorgezet. Uitgangspunt is dat de rijksover­heid verantwoordelijk blijft voor de kaders en ambities op het gebied van het natuurbeleid. De provincies zijn verant­woordelijk voor het invullen en uitvoeren van het beleid, zo­als in het Natuurakkoord is afgesproken.9 In het regeerak­koord is hierover het volgende afgesproken: &#13;
‘De ecologische hoofdstructuur wordt uitgevoerd, in­clusief de verbindingszones, maar we nemen er meer tijd voor. Daarom maken we afspraken met provincies en natuurbeheerorganisaties over prioriteiten, tijdpad en de inzet van middelen (in het Natuurakkoord, toe­voeging RB). Bij een evaluatie in 2016 betrekken we de effecten van planologische claims. &#13;
Het beheren en beschermen van bestaande natuurge­bieden krijgt voorrang. Hiervoor is de 200 miljoen die in het begrotingsakkoord 2013 voor natuur is bestemd geoormerkt via het Provinciefonds beschikbaar. &#13;
De Natuurbeschermingswet die in behandeling is wordt aangepast. Waar mogelijk worden de verschil­lende beschermingsniveaus geharmoniseerd en waar relevant in overeenstemming gebracht met de Vogel-en Habitatrichtlijn en andere relevantie regelgeving. Zo zal de wet bijdragen aan de biodiversiteit in Nederland. &#13;
Om een grotere private betrokkenheid mogelijk te ma­ken bezien we de positionering van Staatsbosbeheer. Voor alle natuurbeheerorganisaties geldt dat zij zo veel mogelijk eigen middelen moeten genereren. &#13;
Binnen het natuurbeleid streven we naar synergie met andere maatschappelijke belangen zoals waterveilig­heid, recreatie, ondernemerschap, gezondheid, energie en klimaat. &#13;
Alle alternatieven voor natuurcompensatie rond de ver­dieping van de Westerschelde zijn zorgvuldig gewo­gen op kosten en effecten. Op grond daarvan besluiten we de volledige ontpoldering van de Hedwigepolder zo spoedig mogelijk ter hand te nemen.’.10 &#13;
Afgaande op hetgeen daarover in het regeerakkoord is opge­merkt, is het Natuurakkoord leidend bij de invulling en uit­voering van het huidig en toekomstig natuurbeleid. De in­houd van het Natuurakkoord zal de komende jaren verder uitgewerkt moeten worden. De exacte gevolgen van het Na­tuurakkoord zijn op dit moment dan ook nog niet volledig te overzien. Dat de in het Natuurakkoord vastgelegde afspra­ken tevens gevolgen zullen hebben voor het provinciale sub­sidiestelsel natuur- en landschapsbeheer, dat voor de provin­cies een belangrijk instrumentarium is voor het realiseren van gebiedsgericht beleid, is inmiddels wel duidelijk. &#13;
3. Natuurakkoord &#13;
Namens de provincies heeft het IPO de onderhandelingen met het Rijk gevoerd over het Natuurakkoord. Dit heeft uit­eindelijk geresulteerd in het onderhandelingsakkoord decen­tralisatie natuur van 20 september 2011, het aanvullend ak­koord van 7 december 2011 en de uitvoeringsafspraken d.d. 8 februari 2012. Deze drie stukken tezamen vormen het Na­tuurakkoord. &#13;
Het Natuurakkoord moest vervolgens geaccordeerd worden door de provincies. Al gauw bleek dat niet alle provincies onverdeeld tevreden waren met het door het IPO bereikte onderhandelingsresultaat. In een aantal provincies stemden provinciale staten tegen het onderhandelingsakkoord. Een aantal provincies bond naderhand in, wellicht door de drei­ging van staatssecretaris Bleker om met een noodwet te ko­men om alsnog medewerking af te dwingen. De provincies Drenthe, Flevoland, Friesland en Groningen bleven ech­ter tegen het Natuurakkoord. Dat de wetgever er serieus re­kening mee hield dat niet alle provincies overstag zouden gaan, blijkt uit het feit dat in het wetsvoorstel ‘Wijziging van de Wet inrichting landelijk gebied (decentralisatie in­vesteringsbudget)’ (hierna: het wetsvoorstel Wilg) een rege­ling werd opgenomen voor het geval een provincie niet in­stemde met het natuurakkoord. Als stok achter de deur voor het geval provincies niet zouden instemmen met het natuur­akkoord, is in het wetsvoorstel Wilg een regeling opgeno­men om de in het bestuursakkoord vastgelegde afspraken van overeenkomstige toepassing te verklaren op de weiger­achtige provincies. Het voorgestelde art. 93b bepaalt dat de tussen het Rijk en provincies gesloten ILG-bestuursovereen­komsten vervallen. Art. 93c van het wetsvoorstel verklaart de in het Natuurakkoord vastgelegde afspraken van over­eenkomstige toepassing op de provincies die niet instemmen met het Natuurakkoord. De staatssecretaris heeft recent aan de Tweede Kamer medegedeeld dat niet meer teruggevallen hoeft te worden op de in art. 93c van het wetsvoorstel voor­gestelde regeling. De staatssecretaris merkt het volgende op: &#13;
‘Er zal – gelet op de overeenstemming die met alle provincies is bereikt – niet teruggevallen behoeven te worden op de in de artikelen 93c, tweede lid, en 93e van het wetsvoorstel opgenomen voorzieningen voor provincies die niet hebben ingestemd met het be­stuursakkoord natuur en die evenmin hebben aange­geven mee te zullen werken met de uitvoering ervan (…).’.11 &#13;
De hiervoor geciteerde mededeling van de Staatssecreta­ris behoeft enige nuancering. De provincies Drenthe, Fle­voland, Friesland en Groningen wijzen het Natuurakkoord (nog steeds) af. Echter, in de tussen de provincies Dren­the, Flevoland, Friesland en Groningen en Rijk gesloten af­rondingsovereenkomsten12 is expliciet vastgelegd dat het Natuurakkoord voor het belangrijkste deel13 van overeen­komstige toepassing is op deze provincies (art. 6 van de af­rondingsovereenkomst). In zoverre is het verzet van de pro­vincies tegen het Natuurakkoord niet meer dan symbolisch verzet. &#13;
De bezuinigingen die de provincies voor de kiezen krijgen in verband met het Natuurakkoord zijn aanzienlijk. In dat kader kan onderscheid gemaakt worden tussen drie periodes. &#13;
Periode 2007- 2010 &#13;
Voor de periode 1 januari 2007 tot en met 31 december 2010 heeft te gelden dat het Rijk de prestaties en de bestedingen die de provincies op basis van de met het Rijk ILG-bestuurs­overeenkomsten hebben uitgevoerd, volledig zal vergoeden aan de provincies (art. 2 van de afrondingsovereenkomst). Hiermee is een totaalbedrag van ruim 2 miljard euro ge­moeid.14 &#13;
Periode 2011-2013 &#13;
Voor de periode van 1 januari 2011 tot en met 31 december 2013 wordt een bedrag van ruim 1 miljard euro aan de pro­vincies uitgekeerd. Dit bedrag wordt in de vorm van een de­centralisatie-uitkering aan de provincies ter beschikking ge­steld. De provincies beslissen autonoom over de besteding van deze middelen, zij het dat in het bestuursakkoord is af­gesproken dat deze middelen worden ingezet voor het in dat akkoord omschreven natuurbeheer en ter voldoening aan de juridisch harde verplichtingen die de provincies in het verle­den zijn aangegaan.15 &#13;
Periode ná 2013 &#13;
De provincies worden vanaf 1 januari 2014 verantwoorde­lijk voor het beheer van de EHS. Met ingang van 1 janu­ari 2014 zullen de rijksmiddelen die voorheen waren op­genomen in het investeringsbudget landelijk gebied – na doorvoering van bezuinigingen daarop – via de algemene uitkering in het provinciefonds ter beschikking worden ge­steld als autonome provinciale middelen. Dit betreft een structureel bedrag van 105 miljoen euro. Het is aan de pro­vincies zelf om te bepalen op welke wijze zij de 105 miljoen euro inzetten voor een adequaat beheer.16 In het Natuurak­koord is verder afgesproken dat alle provincies tezamen 65 miljoen euro eigen middelen inzetten voor natuurbeheer bin­nen de EHS. Het is aan de provincies zelf om te bepalen op welke wijze zij de 105 miljoen euro en de aanvullende mid­delen inzetten voor een adequaat beheer. Uiteraard is hierbij het Natuurakkoord leidend: de daarin gemaakte afspraken moeten gehaald worden.17 &#13;
Verder is tussen het Rijk en de provincies afgesproken dat de provincies het agrarisch natuurbeheer buiten de EHS tot en met 2013 voor hun rekening nemen. Het Rijk wordt met ingang van 1 januari 2014 verantwoordelijk voor het natuur­beheer buiten de EHS.18 &#13;
4. Achtergrond en totstandkoming van het Subsidiestelsel Natuur en Landschap &#13;
4.1. De Wet inrichting Landelijk gebied; instrumentarium voor gebiedsgericht beleid &#13;
4.1.1. Inleiding &#13;
De Nota Ruimte bevat de hoofdlijnen van het nationa­le ruimtelijke beleid. In de Nota Ruimte zijn tevens doe­len opgenomen voor verschillende plattelandsthema’s zo­als het hergebruik van vrijkomende agrarische bebouwing, verbetering van de toegankelijkheid van de groene ruim­te en de bescherming, instandhouding en ontwikkeling van de ecologische hoofdstructuur, waaronder Natura 2000-ge­bieden. De doelstellingen zoals verwoord in de Nota Ruim­te, voor zover deze betrekking hebben op het platteland, zijn vervolgens nader uitgewerkt in de Agenda Vitaal Platteland. Onderdeel van de Agenda Vitaal Platteland is het meerjaren­programma waarin voor onder andere natuur en landschap de zowel kwalitatieve als kwantitatieve doelstellingen wor­den geformuleerd. &#13;
De hiervoor genoemde doelstellingen, zoals geformuleerd in de Nota Ruimte en nader geconcretiseerd in de Agenda Vi­taal Platteland, zijn vervolgens nader uitgewerkt op gebieds­niveau, waarbij rekening werd gehouden met de plaatselijke omstandigheden en problemen. De Wet inrichting lande­lijk gebied bood hiervoor het kader. Het Rijk zorgde voor de programmering en financiering van het gebiedsgerichte be­leid, de provincies waren verantwoordelijk voor de uitvoe­ring van de inrichting en beheer in het verband met het ge­biedsgerichte beleid.19 &#13;
4.1.2. Systematiek Wilg &#13;
Van oudsher worden er door het Rijk subsidies beschikbaar gesteld ten behoeve van natuurbeheer.20 Tot 1 januari 2007 stelde het Rijk deze gelden, voor zover relevant, beschik­baar via het Programma Beheer en de Subsidieregeling Na­tuurbeheer 2000 (hierna: SN) en Subsidieregeling Agrarisch Natuurbeheer (hierna: SAN). De SN richtte zich op beheer en ontwikkeling van permanente natuur, onder andere door functiewijziging van bijvoorbeeld landbouw naar natuur. De SAN had tot doel de bevordering van de ontwikkeling of het beheer van natuur, bos en landschap in gebieden waar uitoe­fening van landbouwactiviteiten voorop stond.21 Parallel aan de inwerkingtreding van de Wilg per 1 januari 2007 werden de SN en SAN door het Rijk naar de provincies gedecen­traliseerd. Beide (rijks)subsidieregelingen werden ingetrok­ken en vervangen door de Provinciale Subsidieregeling Na­tuurbeheer (hierna: PSN) en de Provinciale Subsidieregeling Agrarisch Natuurbeheer (hierna: PSAN).22 &#13;
De Wilg biedt de minister van ELI een instrumentarium om het gebiedsgerichte beleid vorm te geven. Wat onder ‘ge­biedsgericht beleid’ moet worden verstaan, is vastgelegd in de Wilg, namelijk ‘beleid, gericht op de verbetering van de kwaliteit van het landelijke gebied, in elk geval ten aan­zien van natuur, recreatie, landschap, landbouw, sociaal-economische vitaliteit, milieu en water, voor zover het be­treft inrichting, gebruik en beheer van daarvoor specifiek in aanmerking komende delen van het landelijke gebied, met inbegrip van de reconstructie van de concentratiegebie­den’ (art. 1 aanhef en onder b van de Wilg). Het realiseren van het gebiedsgericht beleid is opgedragen aan gedeputeer­de staten van de provincie (art. 2 lid 1 van de Wilg). De mi­nister draagt zorg voor de bevordering en ondersteuning van de realisatie van het gebiedsgerichte beleid door onder meer het verstrekken van een investeringsbudget (art. 2 lid 2 van de Wilg). Afspraken over de besteding van het investerings­budget worden vastgelegd in bestuursovereenkomsten die het Rijk met de verschillende provincies sluit over de pres­taties die de desbetreffende provincie op grond van het rijks-en provinciale meerjarenprogramma moet realiseren (art. 7 van de Wilg). De provinciebesturen zijn hiermee gebonden aan de uitvoering van de in de overeenkomsten opgenomen prestaties. Zij krijgen daartoe per provincie afzonderlijk de beschikking over middelen, afkomstig van de rijksbegroting, het zogenoemde Investeringsbudget Landelijk Gebied (hier­na: ILG). Het ILG is een bijdrage ten laste van de rijksbe­groting aan een provincie ter tegemoetkoming in de kosten van de uitvoering van een bestuursovereenkomst (art. 1 aan­hef en onder c van de Wilg). &#13;
Aan gedeputeerde staten komt de bevoegdheid toe om ten laste van het verleende investeringsbudget verplichtingen aan te gaan door het aangaan van overeenkomsten, door het verlenen van subsidies, dan wel door op andere wijze de toegekende middelen te besteden. Restrictie hierbij is wel dat de aanwending van de middelen geschiedt ter verwe­zenlijking van de doelen die zijn vastgelegd in de tussen het Rijk en de provincies gesloten bestuursovereenkomst (art. 11 lid 1 van de Wilg). De op grond van de Wilg tussen Rijk en provincies gesloten bestuursovereenkomsten hadden be­trekking op de periode 2007 tot en met 2013.23 Aangezien subsidies slechts worden verstrekt op grond van een wette­lijk voorschrift dat regelt voor welke activiteiten subsidie kan worden verstrekt (art. 4:23 lid 1 van de Awb), zijn pro­vinciale staten verplicht om een subsidieverordening vast te stellen (art. 11 lid 3 van de Wilg) ten behoeve van de beste­ding van het ILG. Dit heeft geresulteerd in de totstandko­ming van het Subsidiestelsel Natuur- en Landschapsbeheer (hierna: SNL). &#13;
4.1.3 Toekomst Wilg &#13;
In het Natuurakkoord zijn afspraken opgenomen over de­centralisatie van de financiële middelen voor gebiedsgericht beleid en afronding van het stelsel van het investeringsbud­get landelijk gebied. Om dit voornemen te realiseren is een wetsvoorstel tot wijziging van de Wet inrichting landelijk gebied thans bij de Tweede Kamer aanhangig.24 Het wets­voorstel Wilg strekt – voor zover relevant – mede tot het la­ten vervallen van de hoofdstuk 2 (art. 3 en 4) en hoofd­stuk 3 (art. 5 tot en met 15) van de vigerende Wilg. Om de Wilg-periode af te sluiten zijn tussen het Rijk en de verschil­lende provincies afzonderlijke afrondingsovereenkomsten gesloten.25 Elke provincie heeft op individuele basis een af­rondingsovereenkomst gesloten met het Rijk. De afron­dingsovereenkomsten voorzien in het vervallen van de 12 afzonderlijke bestuursovereenkomsten ILG 2007-2013 en in het doorvoeren van bezuinigingen op het voor het investe­ringstijdvak 2007-2013 verstrekte investeringsbudget lande­lijk gebied en de afspraak dat de overeengekomen bevoegd­heidsverdeling zal worden verankerd in de (te wijzigen) Wet inrichting landelijk gebied en de in voorbereiding zijde na­tuurwetgeving. &#13;
4.2. Totstandkoming Subsidiestelsel Natuur- en Landschapsbeheer &#13;
4.2.1.Inleiding &#13;
Vanaf het moment van de inwerkingtreding van de Wilg op 1 januari 2007 zijn de provincies bezig geweest met een herziening van de subsidieregels voor natuurbeheer. Het doel van deze herziening was dat er een eenvoudiger stel­sel zou ontstaan, met minder administratieve lasten voor de beheerders en minder uitvoeringslasten voor de subsidie­verstrekker (de provincie). Dit resulteerde uiteindelijk in de totstandkoming van het Subsidiestelsel voor Natuur- en Landschapsbeheer. Dit stelsel dient om de natuurwaarden in landbouwgebieden en natuurterreinen te behouden en ver­der te ontwikkelen. Het subsidiestelsel gaat uit van afstem­ming en samenwerking tussen alle partijen die landschap en natuurgebieden beheren en een bijdrage kunnen leveren aan de doelstellingen van de natuurkwaliteit. Het subsidiestel­sel gaat tevens uit van een uniforme systematiek in subsidie­verstrekking in de twaalf provincies. Om de uniformiteit en eenduidigheid op landelijk niveau te waarborgen heeft het IPO twee modelsubsidieverordeningen opgesteld. Het be­treft de Subsidieverordening Natuur- en Landschapsbeheer (hierna: SVNL) en de Subsidieregeling kwaliteitsimpuls na­tuur- en landschapsbeheer (hierna: SKNL). De SVNL en SKNL vormen het juridisch instrumentarium voor de verle­ning van subsidies ten behoeve van alle vormen van natuur-en landschapsbeheer in Nederland.26 &#13;
Op 1 januari 2010 zijn de SVNL en de SKNL in de provin­cies voor zover het betreft de onderdelen agrarisch natuur­beheer en landschapsbeheer betreft in werking getreden. Het onderdeel natuurbeheer is op 1 januari 2011 in wer­king getreden.27 Dit heeft te maken met het feit dat de sub­sidieverordeningen, nu zij voorzien in steunmaatregelen, ter goedkeuring moesten worden voorgelegd aan de Europese Commissie. &#13;
De juridische grondslag van de SVNL en de SKNL is vin­den in art. 11 lid 3 van de Wilg. Op grond van deze bepaling zijn provinciale staten verplicht tot het opstellen van een verordening met betrekking tot ten laste van het ILG uitge­voerde steunmaatregelen. Het gaat hierbij tevens om maatre­gelen die op basis van de Europese verordening inzake steun voor plattelandsontwikkeling uit het Europees Landbouw­fonds voor Plattelandsontwikkeling voor cofinanciering in aanmerking komen.28 De SVNL en SKNL zijn modelveror­deningen die jaarlijks door het IPO worden opgesteld. Hoe­wel uniformiteit het streven is, blijft maatwerk op provinci­aal niveau mogelijk. &#13;
Uit het voorgaande blijkt dat decentralisatie van het Natuur­beleid reeds is ingezet met de totstandkoming van de Wilg. Het Rijk bepaalde de kaders en de doelen, de provincies werden belast met de uitvoerig. De in het Natuurakkoord af­gesproken maatregelen kunnen worden gezien als een nieu­we stap in het decentralisatietraject. &#13;
4.2.3. Natuurbeheerplan, SVNL, SKNL en openstellingsbesluit &#13;
Het natuurbeheerplan vormt de ruggengraat van het subsi­diestelsel natuur- en landschapsbeheer. In het natuurbeheer­plan legt elke provincie, aan de hand van de Index natuur en landschap,29 vast welk soort subsidie waar kan worden verstrekt. Het natuurbeheerplan wordt vastgesteld door ge­deputeerde staten (art. 2.1 van de SVNL). Subsidies kun­nen – kort gezegd – worden verstrekt voor (1) natuurterrei­nen, (2) landbouwgronden en (3) landschapsbeheertypen. In de SVNL is nader gedefinieerd wat verstaan dient te worden onder natuurterrein, landbouwgrond en landschapsbeheer­typen. Natuurterrein is binnen de provincie gelegen grond met als hoofdfunctie natuur (art. 1 aanhef en onder t van de SVNL). Landbouwgrond betreft binnen de provincie gele­gen grond waarop een landbouwactiviteit wordt uitgeoe­fend, niet zijnde een natuurterrein (art. 1 aanhef en onder n van de SVNL). Onder landschapsbeheertypen wordt ver­staan de in de bijlage bij de SVNL beschreven landschaps­elementen (zoals bepaalde boomsoorten). Gedeputeerde sta­ten kunnen alleen subsidie verlenen voor natuurterreinen, landbouwgronden en landschapsbeheertypen die zijn opge­nomen in een natuurbeheerplan. &#13;
Voor natuurterreinen en landbouwgronden heeft te gelden dat in het natuurbeheerplan op topografische kaarten op per­ceelsniveau wordt aangegeven welke percelen voor subsi­die in aanmerking komen en welk soort subsidie op de be­treffende percelen kan worden verstrekt. Dit betekent voor natuurbeheer dat van alle percelen waar gedeputeerde staten een subsidie natuurbeheer willen kunnen verstrekken, wordt bepaald tot welk natuurbeheertype dat perceel behoort. Op basis van het natuurbeheerplan kan zo exact worden bepaald waar welke subsidie kan worden verstrekt. Voor agrarisch natuurbeheer vindt de aanwijzing plaats op het niveau van agrarische beheertypen: voor ieder perceel waar gedeputeer­de staten een subsidie agrarisch natuurbeheer willen kunnen verstrekken, wordt bepaald tot welk agrarisch beheertype dat perceel behoort. Dat laatste is toch ook op basis van het natuurbeheerplan? Je schrijft het volledig uit, wat is het on­derscheid tussen natuurbeheer en agrarisch beheer? &#13;
Voor de derde categorie, namelijk de landschapsbeheerty­pen, heeft te gelden dat het beheerplan niet op perceelsni­veau regelt welke subsidie kan worden verstrekt. Er wordt slechts aangegeven binnen welke gebieden voor welke land­schapsbeheertypen subsidies landschapsbeheer kunnen wor­den verstrekt. Dit is ingegeven door de omstandigheid dat het voor veel landschapselementen – bijvoorbeeld knotwil­gen – ondoenlijk is om exact aan te geven waar deze zijn ge­legen. &#13;
Op grond van de SKNL kunnen inrichtingssubsidies, func­tieveranderingssubsidies en subsidies voor kwaliteitsver­betering van de natuur worden verstrekt. Deze verordening heeft tot doel om eenmalige subsidies voor eenmalige maat­regelen in terreinen ten behoeve van natuurbeheer, agrarisch natuurbeheer en landschapsbeheer te verstrekken. De SKNL geeft dus een vergoeding voor de inrichting van nieuwe na­tuurgebieden en compensatie van vermogensverlies dat op­treedt door functieverandering naar natuur. &#13;
Jaarlijks stellen gedeputeerde staten van de verschillen­de provincies, door middel van een openstellingsbesluit, de subsidieplafonds vast. Elke provincie kan op grond van ei­gen beleidsprioriteiten en financiële ruimte die daarvoor is een maximum beschikbaar subsidiebudget vaststellen (het subsidieplafond). Indien de verstrekking van een subsidie 4.3. Gevolgen Natuurakkoord voor SVNL en SKNL &#13;
4.3.1. Provinciale afspraken over bezuinigingen op subsidies natuurbeheer &#13;
De SVNL en SKNL blijven, ook na het Natuurakkoord, in de toekomst de voor de provincie aangewezen instrumenten voor natuurbeheer. De inhoud van het Natuurakkoord heeft echter wel gevolgen voor de subsidieverstrekking op grond van de SVNL en SKNL. Net als in 2012 hebben de provin­cies ook voor 2013 bezuinigingen aangekondigd op de pro­vinciale natuursubsidies. De provincies hebben hierover af­spraken gemaakt. &#13;
Als gevolg van het Natuurakkoord ligt de focus op natuur­beheer binnen de EHS. De provincies maken hierbij onder­scheid - voor zover relevant – tussen (1) natuurbeheer bin­nen de EHS en natuurbeheer buiten de EHS en (2) agrarisch natuurbeheer binnen de EHS en agrarisch natuurbeheer bui­ten de EHS. Vanaf 2014 tot en met 2021 stellen de provin­cies gezamenlijk 80 miljoen euro per jaar beschikbaar voor natuurbeheer binnen de EHS. Natuurbeheer buiten de EHS is een aflopende zaak. In 2014 stellen de provincies daar­voor nog gezamenlijk 3 miljoen euro beschikbaar. In 2017 is dit teruggebracht tot nihil. &#13;
Vanaf 2014 tot en met 2021 stellen de provincies gezamen­lijk 30 miljoen euro per jaar beschikbaar voor agrarisch na­tuurbeheer binnen de EHS. De subsidieverstrekking voor agrarisch natuurbeheer buiten de EHS bedraagt in 2014 2,2 miljoen euro. Vanaf 2016 stellen de provincies geen sub­sidiegelden meer beschikbaar voor agrarisch natuurbeheer buiten de EHS. &#13;
Het valt tevens op dat de provincies de komende jaren be­perkt financiële middelen beschikbaar zullen stellen voor SKNL subsidies. Zoals opgemerkt, worden de SKNL subsi­dies onder andere gebruikt voor functieveranderingen (om­vormen van landbouw naar natuur). Voor functieveranderin­gen stellen de provincies jaarlijks een gezamenlijk bedrag van 4,7 miljoen euro beschikbaar.30 &#13;
4.3.2. Eenmalige natuurimpuls &#13;
In het regeerakkoord is afgesproken dat in 2013 eenmalig 200 miljoen euro beschikbaar wordt gesteld voor het natuur­beleid. Met de provincies zijn afspraken gemaakt over de in­zet van deze gelden. De middelen worden door de provin­cies als volgt ingezet: &#13;
1. om het natuurbeheer op voldoende niveau te kunnen uitvoeren en de kwaliteit van de bestaande natuur te verbeteren, is hiervoor is 65,6 miljoen euro beschik­baar. Van dit bedrag is 30 miljoen euro bestemd voor subsidieverstrekking op grond van de SNL;31 &#13;
2. ten behoeve van het doen van investeringen in extra natuur die bijdraagt aan de robuuste EHS., wordt 126,9 miljoen euro beschikbaar gesteld; &#13;
3. het restant van het budget (7,5 miljoen euro) wordt gereserveerd voor de natuur op Caribisch Nederland.32 &#13;
Op dit moment werken Rijk en provincies samen met maat­schappelijke organisaties aan een Hoofdlijnennotitie met kaders en ambities voor het gebiedsgerichte deel van het natuurbeleid. De Hoofdlijnennotitie zal belangrijke uit­gangspunten bevatten voor de verschillende onderdelen van het natuurbeleid in Nederland, zoals de robuuste EHS, het agrarisch natuurbeheer en &#13;
de inzet van de beschikbaar gestelde 200 miljoen euro. De staatssecretaris heeft aangekondigd dat de Hoofdlijnennoti­tie dit voorjaar nog aan de Tweede Kamer wordt toegezon­den.33 Het agrarisch natuurbeheer zal in de Hoofdlijnennoti­tie een belangrijke rol spelen. De staatssecretaris merkt daar het volgende over op: &#13;
‘Een goed voorbeeld van de door mij beoogde vernieuwing is het agrarisch natuurbeheer. Ik wil het stelsel vereenvoudigen en beter laten aansluiten bij de internationale biodiversiteitsdoelen. Collectieven in een streek krijgen daarbij een centrale rol. Zij worden verantwoordelijk voor het opstellen van een gebieds­offerte. Deze werkwijze sluit aan bij de energie die er in een streek is en creëert ruimte voor partijen in het gebied om effectiever te werken aan samenhang tussen biodiversiteits- en andere doelen. Bovendien worden de uitvoeringskosten lager doordat de collec­tieve aanvraag de verschillende individuele aanvragen vervangt. In de Hoofdlijnennotitie kom ik op deze beoogde vernieuwing terug. Daarnaast zal ik uw Kamer nog voor de zomer een beschrijving van het nieuwe stelsel voor agrarisch natuurbeheer aanbieden, dat ik opstel in nauw overleg met provincies en andere betrokkenen.’.34 &#13;
4.3.3. Beperkte openstelling SNL en SKNL &#13;
De gevolgen van het Natuurakkoord worden pas echt duide­lijk als men de provinciale openstellingsbesluiten naast el­kaar legt. Alle provincies hebben na het Natuurakkoord be­zuinigingen doorgevoerd op subsidies voor natuurbeheer. De subsidieplafonds die de provincies hanteren, worden op een symbolisch bedrag van € 0,00 of € 1,00 gesteld. Door het hanteren van zulke lage subsidieplafonds lopen de pro­vincies geen financiële risico’s. Immers, een aanvraag die boven het gestelde subsidieplafond komt, moet worden ge­weigerd omdat subsidieverlening ertoe zou leiden dat het subsidieplafond wordt overschreden (art. 4:25 lid 2 van de Awb). Deze handelwijze van de provincies is ingegeven door het feit dat in de praktijk nog erg veel onduidelijkhe­den over en onzekerheden in het Natuurakkoord zitten. Uit vrees voor deze onduidelijkheden en onzekerheden kiezen provincies ervoor om de subsidieplafonds laag te houden. Dit neemt niet weg dat er ook provincies zijn die potentiële subsidieaanvragers oproepen om, ondanks het gehanteerde lage subsidieplafond, toch subsidieaanvragen in te dienen. In plaats van dat deze aanvragen worden afgewezen in ver­band met het overschrijden van het subsidieplafond, wordt de beslissing op de aanvraag aangehouden. Vervolgens kun­nen, afhankelijk van hetgeen is bepaald in het openstellings­besluit, de aanvragen na een eventuele verhoging van het subsidieplafond afgehandeld worden waarbij de volgorde van binnenkomst (al dan niet in combinatie met loting) van doorslaggevend belang is. De provincie Drenthe laat we­ten dat afhankelijk van het onderhandelingsresultaat van de decentralisatie van het natuurbeleid, de subsidieplafonds in een later stadium kunnen worden verhoogd. Het feit dat de provincies zeer lage subsidieplafonds hanteren voor de ver­schillende beheersubsidies, duidt erop dat de provincies (vooralsnog) niet genegen zijn eigen financiële middelen be­schikbaar te stellen voor continuering van het natuurbeheer. &#13;
4.3.4. Inzet provinciale middelen op collectief agrarisch natuurbeheer &#13;
Opvallend is dat alle provincies met uitzondering van Lim­burg en Groningen, (aanzienlijke) subsidiebedragen be­schikbaar stellen voor collectief agrarisch natuurbeheer, zij het dat de ene provincie meer gelden beschikbaar stelt dan de andere. Bij collectief agrarisch beheer werken verschil­lende agrarische ondernemers, onder supervisie van een ge­biedscoördinator, aan de totstandkoming van een collectief beheerplan. In het collectief beheerplan stemt de gebiedsco­ördinator de gewenste maatregelen af op het gebied waar­voor het beheerplan wordt opgesteld. De gebiedscoördina­tor legt vervolgens het collectieve beheerplan en de kaart die hierbij hoort, ter goedkeuring voor aan de provincie. In het natuurbeheerplan staat waar de provincie collectief beheer wenst en voor welke beheertypen. Collectief beheer wordt voornamelijk voorgeschreven voor weidevogel- en akkervo­gelbeheer. &#13;
Ter illustratie, de provincie Noord-Holland stelt bijvoor­beeld een bedrag van 4,5 miljoen euro beschikbaar, de pro­vincie Groningen en Limburg stellen geen gelden beschik­baar voor collectief agrarisch natuurbeheer. Tussen de hiervoor genoemde uitersten opereren de overige provincies: &#13;
––Provincie Noord-Brabant: uit het openstellingsbesluit SNL 2013 blijkt dat de provincie Noord-Brabant, in tegenstelling tot eerdere jaren nog enkel subsidie­gelden beschikbaar stelt voor collectief agrarisch natuurbeheer. Voor de overige subsidies op grond van de SVNL en SKNL worden de subsidieplafonds op € 0,00, dan wel € 1,00 gesteld. &#13;
––Provincie Utrecht: uit het openstellingsbesluit SNL 2013 blijkt dat de provincie Utrecht aanzienlijk bezuinigt op beheersubsidies. De provincie stelt voor­namelijk subsidiegelden beschikbaar voor collectief agrarisch natuurbeheer en subsidies voor functiever­andering. &#13;
––Provincie Flevoland: uit het openstellingsbesluit SNL voor het jaar 2013 blijkt dat de provincie Flevoland nog beperkt subsidiegelden voor natuurbeheer be­schikbaar stelt. Een beperkt bedrag wordt beschikbaar gesteld voor collectief agrarisch natuurbeheer. &#13;
––Provincie Gelderland: uit het openstellingsbesluit SNL 2013 blijkt dat de provincie Gelderland subsidiegelden beschikbaar stelt voor agrarisch natuurbeheer binnen de EHS en daarnaast ook nog gelden beschikbaar stelt voor collectief agrarisch natuurbeheer. Op andere subsidies, bijvoorbeeld voor functieverandering van landbouw naar natuur, worden geen subsidiegelden (meer) beschikbaar gesteld. &#13;
Een verklaring voor het feit dat de provincies voornamelijk geld beschikbaar stellen voor collectief agrarisch natuurbe­heer kan worden gevonden in het feit dat collectief agrarisch natuurbeheer versnippering voorkomt. Daarnaast, zo is de gedachte, kunnen door de samenwerking tussen de verschil­lende beheerders betere natuurresultaten behaald kunnen worden. Zoals hierna nog zal blijken is het Rijk voornemens om vanaf 2014 Europese landbouwsubsidies in te zetten voor collectief agrarisch natuurbeheer buiten de EHS. &#13;
5. Overige ontwikkelingen &#13;
5.1. Vervallen rijkstaken &#13;
Een aantal taken waar het Rijk via het Investeringsbudget Landelijk Gebied gelden voor beschikbaar stelde, vervalt. De taken die het Rijk niet meer zal financieren zijn: leefge­biedenbenadering, overige natuur, nationale parken, grond­gebonden landbouw (kavelruil en gebiedsinrichting voor glastuinbouw), duurzaam ondernemen, landelijke routenet­werken, toegankelijkheid boerenland, nationale landschap­pen, landschap generiek, milieukwaliteit EHS, duurzaam bodemgebruik, reconstructie zandgebieden, leefbaarheid, re­creatie om de stad en robuuste verbindingszones. Aan de provincies wordt overgelaten of zij nog inzet plegen op deze onderwerpen. &#13;
5.2. Planologische begrenzing en afronding EHS&#13;
De herijkte EHS dient uiterlijk in 2021 te zijn gerealiseerd. Om planologische schaduwschade te voorkomen zullen pro­vincies voor 1 juli 2013 in provinciale verordeningen de EHS gebieden aanwijzen. Via de band van de provincia­le verordening werkt het EHS-beleid door in het ruimtelijk (bestemmingsplan)spoor.35 Provincies zijn op dit moment druk bezig om de herijking van de EHS te implementeren. Zo heeft bijvoorbeeld de provincie Drenthe een ontwerp­besluit voor de herijking van de EHS ter inzage gelegd. Als gevolg van de herijking verdwijnt in de provincie Drenthe circa 4.900 hectare EHS.36 Provinciale staten zullen naar verwachting binnenkort hierover een knoop doorhakken. De herijking van de EHS heeft ook gevolgen voor de subsidie­verstrekking, aangezien de provincies uitsluitend natuursub­sidie zullen verstrekken voor binnen de EHS gelegen gron­den. &#13;
5.3. Realisatie opgave door middel van grond-voor-grond principe &#13;
Voor het realiseren van de herijkte EHS zullen de provin­cies circa 17.000 ha natuur moeten verwerven en 40.000 ha inrichten. Voor de provincies wordt dit een complexe opga­ve. Enerzijds wordt de geldkraan dichtgedraaid, anderzijds worden van hen investeringen verwacht om de hiervoor ge­noemde taakstelling te realiseren. Om deze opgave toch mo­gelijk te maken is het grond-voor-grond principe bedacht. In de kern komt dit principe erop neer dat gronden die in het verleden zijn gekocht met het oogmerk om daar natuur op te ontwikkelen, maar die voor dit doel niet geschikt zijn omdat deze gronden geïsoleerd liggen, van een lage (natuur)kwa­liteit zijn of nog als natuur moeten worden ingericht, zul­len worden verkocht. Met de opbrengst uit deze grondverko­pen worden gronden binnen de grenzen van de herijkte EHS aangekocht of al bestaande gronden omgevormd tot hoog­waardige natuur.37 Voor de afronding van de verwerving en inrichting stelt het Rijk tot 2016 maximaal 6.000 ha ruil­grond beschikbaar.38 In de grondnota van 20 juni 2012 wor­den de uitgangspunten bij verkoop genoemd: &#13;
––de gronden zullen gedoseerd op de markt worden gebracht, dus er zal geen sprake zijn van dumping. Er zullen niet nu al voor de periode tot en met 2015 gronden aangewezen die verkocht gaan worden, om op deze manier speculatie te voorkomen; &#13;
––verkoop vindt plaats op grond van openbare verkoop. Er zal geen voorkeur bij verkoop gehanteerd worden. Regels met betrekking tot staatssteun worden gevolgd; &#13;
––gronden die op korte termijn nodig zijn voor de reali­satie van overheidsprojecten zullen eerst ter verkoop worden aangeboden aan de betreffende overheid; &#13;
––de verkoop van gronden zal voor de jaren 2012-2015 na overleg met de provincies plaatsvinden. Er worden geen gronden verkocht die provincies nodig hebben voor de realisatie van de herijkte EHS; &#13;
––de verkoop mag niet tussen het Rijk en de provincies afgesproken ontwikkelopgave beïnvloeden.39 &#13;
Om de ontwikkelopgave en de daarvoor in te zetten (ruil) gronden over de provincies te verdelen, is de Commissie Jansen ingesteld die daar recent over heeft geadviseerd.40 &#13;
5.4. Verklaring van Linschoten &#13;
5.4.1. Inleiding &#13;
Een ander aspect wat het signaleren waard is – en wat op zichzelf losstaat van het Natuurakkoord – betreft het feit dat meer organisaties dan in het verleden in aanmerking zul­len komen voor subsidie voor de aankoop van grond voor natuur binnen de EHS. Tot op heden kunnen alleen terrein­beherende organisaties (Natuurmonumenten, de 12 Land­schappen en Staatsbosbeheer, hierna gezamenlijk aangeduid als: TBO’s) voor subsidie in aanmerking komen. Op 27 mei 2009 hebben Federatie Particulier Grondbezit, Stichting Be­heer Natuur en Landelijk Gebied, Natuurlijk Platteland Ne­derland, Natuurmonumenten, Staatsbosbeheer, De 12 Land­schappen en het Nationaal Groenfonds in de Verklaring van Linschoten afspraken gemaakt over – kort gezegd – gelijk­berechting van TBO’s en particulieren. Afgesproken is dat ook particulieren in aanmerking moeten kunnen komen voor subsidieverstrekking ten behoeve van de aankoop van gron­den binnen de EHS. Aanleiding voor deze stap was het ach­terblijven van de particuliere bijdrage aan het realiseren van EHS. Tot nu toe voegden particulieren jaarlijks minder dan 1000 ha nieuwe natuur aan de EHS toe, terwijl het over­heidsstreven is dat particulieren tot 2018 nog ruim 35.000 ha zullen realiseren. Daarnaast speelde op de achtergrond mee dat verschillende particulieren, die zich verenigd heb­ben in de Vereniging Gelijkberechting Grondbezitters, zich bij de Europese Commissie hebben beklaagd hebben over de ongelijke berechting van TBO’s en particuliere grondbe­zitters. Een oordeel over deze klacht(en) is er, voor zover ik heb kunnen nagaan, nog niet. Desalniettemin lijkt niets in de weg te staan voor het oordeel dat de in het verleden ver­strekte subsidies aan TBO’s niet verenigbaar zijn met de re­gels inzake staatssteun.41 &#13;
De Verklaring van Linschoten heeft uiteindelijk geleid tot de totstandkoming van de Ontwerpsubsidieregeling voor grondverwerving ten behoeve van de ecologische hoofd­structuur.42 De Ontwerpsubsidieregeling is de beoogde op­volger van de subsidieregeling43 voor grondaankopen door particuliere terreinbeherende organisaties (PNB-regeling).44 De Europese Commissie heeft bij beschikking van 13 juli 2011, nadat zij eerst stevige kritiek had geuit op de oude subsidieregeling, haar goedkeuring verleend aan de Ont­werpsubsidieregeling.45 De Ontwerpsubsidieregeling is pri­mair bedoeld ter vervanging van deze provinciale PNB-re­gelingen. De provincies zijn met de decentralisatie van het natuurbeleid immers primair verantwoordelijk voor de reali­satie van de EHS. De nieuwe subsidieregeling wijkt in twee opzichten af van de PNB-regeling. Ten eerste werd binnen de PNB-regeling uitsluitend de grondverwerving ten bate van natuur door Natuurmonumenten en de 12 Landschappen vergoed. In de nieuwe subsidieregeling komt eenieder voor vergoeding in aanmerking die in staat is duurzaam natuurbe­heer te verrichten overeenkomstig het natuurbeheertype zo­als voorgeschreven in het provinciale natuurbeheerplan.46 Ten tweede wordt in de nieuwe regeling niet langer de be­taalde prijs vergoed, maar de laagste van de taxatiewaarde of transactiewaarde.47 Alle provincies hebben de provincia­le PNB-regeling inmiddels ingetrokken of zullen dit op kor­te termijn doen.48 &#13;
5.4.2. De Ontwerpsubsidieregeling voor grondverwerving &#13;
Het is de bedoeling dat de nieuwe subsidieregeling een im­puls aan de gebiedsontwikkeling geeft. De door te leveren grond kan namelijk door middel van openbare aanbesteding/ inschrijving bij een ieder die aan de voorwaarden voldoet in eigendom komen. Nu iedereen van de regeling gebruik kan &#13;
maken, zo is de verwachting, zullen er meer particuliere ei­genaren natuurgebieden gaan beheren. De subsidieregeling is in het bijzonder bedoeld voor de verwerving van gronden die zijn gelegen binnen de EHS.49 Voor deze binnen de EHS gelegen gronden kan uitsluitend subsidie worden verleend, indien de grond door de provincie is begrensd als EHS en daartoe in het natuurbeheerplan van de provincie als ‘te ver­werven’ is aangeduid en als is aangegeven welk natuurbe­heertype op die grond in stand kan worden gehouden.50 In verband met de realisatie van de EHS is het ook van belang dat ruilgrond voor de realisatie van de EHS met subsidie kan worden verworven.51 In de meeste gevallen zal het dus gaan om de verwerving van landbouwgrond die wordt om­gezet in natuurgrond. Voorts kan het, ingevolge art. 2, twee­de lid, onderdeel c en d van de Ontwerpsubsidieregeling, gaan om de verwerving van terreinen die zijn gelegen in ge­bieden die door de provincie zijn aangemerkt als gebieden met belangrijke natuurwaarden, of bos- en landschapsele­menten die zijn aangelegd in het kader van landinrichtings­projectgronden.52 Subsidie voor aankoop van die bestaan­de natuur is dus in beginsel ook mogelijk. Die aankoop kan echter alleen gesubsidieerd worden als daar naar het oordeel van provincies de noodzaak daartoe bestaat.53 In art. 15 van de Ontwerpsubsidieregeling wordt bepaald welke kosten subsidiabel zijn.54 De verwerving in de zin van verkrijging van recht als bedoeld in art. 2 is subsidiabel, maar ook de verkrijging van recht van erfpacht.55 Binnen twee weken na de subsidieverlening sluiten de subsidieontvanger en gede­puteerde staten een overeenkomst, waarin is opgenomen de verplichting, inhoudende dat degene aan wie het terrein toe­behoort, het betreffende terrein niet gebruikt of doet gebrui­ken als landbouwgrond, het terrein beheert overeenkomstig het natuurbeheertype zoals voorgeschreven in het natuur­beheerplan en datgene nalaat wat de veiligstelling van eco­systemen met daarbij behorende soorten in gevaar brengt of verstoort.56 Voorts gelden ingevolge art. 18 van de Ontwerp­subsidieregeling na de subsidieverlening voor de subsidie­ontvanger nog een aantal andere verplichtingen. Een van die verplichtingen is dat het verworven terrein direct na verwer­ving als natuurgrond moet worden beheerd en binnen 2 jaar na verwerving overeenkomstig het natuurbeheertype, dat in­gevolge het natuurbeheerplan op dit terrein in stand moet worden gehouden.57 In paragraaf 3 van de Ontwerpsubsi­dieregeling wordt vervolgens de subsidie voor het pacht­vrij maken van grond geregeld. Het is namelijk ook moge­lijk subsidie aan te vragen voor de verwerving van grond en los daarvan ook voor de beëindiging van pachtovereenkom­sten.58 Het is immers mogelijk dat gronden verworven zijn, waarop nog pachtrechten rusten. Om te voorkomen dat in dergelijke gevallen geen subsidie voor de beëindiging van pacht meer kan worden verleend, is de mogelijkheid opge­nomen om subsidie te verlenen voor de kosten die verbon­den zijn aan de beëindiging van de pachtovereenkomst.59 &#13;
5.4.3.Ontwerpsubsidieregeling toegepast in provincies? &#13;
In de verschillende provincies worden voorbereidingen ge­troffen om de door de Europese Commissie goedgekeurde Ontwerpsubsidieregeling vast te stellen. In hoeverre de pro­vincies de goedgekeurde Ontwerpsubsidieregeling daadwer­kelijk zullen vaststellen, hangt mede af van de wijze waarop de provincies de resterende middelen voor de realisatie van de herijkte EHS willen inzetten.60 Het is hierbij van belang op te merken dat de regeling nog door de provincies nader uitgewerkt moet worden. Tevens is niet zeker of de regeling in alle provincies toegepast gaat worden. De verwachting is dat medio 2013 meer hierover bekend wordt. &#13;
5.5. Inzet gelden Gemeenschappelijk Landbouw­beleid voor agrarisch natuurbeheer &#13;
Zoals hiervoor is opgemerkt, wordt het Rijk vanaf 2014 ver­antwoordelijk voor (collectief) agrarisch natuurbeheer bui­ten de EHS. Het Rijk wil hiervoor Europese landbouwsub­sidies inzetten. Het Rijk streeft hierbij naar een koppeling tussen collectief agrarisch natuurbeheer en het Gemeen­schappelijk Landbouwbeleid (hierna: het GLB). Het GLB is erop gericht om binnen de EU agrarische ondernemers een redelijke levensstandaard te bieden en de consumenten te voorzien van kwaliteitsvoedsel voor een eerlijke prijs. Het GLB bestaat uit twee pijlers. De 1e pijler is gericht op in­komens-, markt- en prijsbeleid. De 1e pijler omvat het Eu­ropese landbouwgarantiefonds (hierna: Elgf) voor de direc­te steunbetalingen aan agrariërs en marktmaatregelen. De 2e pijler omvat het Europees landbouwfonds voor plattelands­ontwikkeling (hierna: Elfpo) en is gericht op plattelandsont­wikkeling. Een belangrijk verschil tussen de beide pijlers is gelegen in het feit dat voor de subsidies in de 1e pijler al­leen Europese middelen worden ingezet, terwijl er voor de inzet van de Europese middelen uit de 2e pijler altijd nati­onale cofinanciering noodzakelijk is. Staatssecretaris Ble­ker heeft tien boeren, de zogenaamde Schipluidengroep, gevraagd om mee te denken over een nieuw stelsel van agra­risch natuurbeheer. De Schipluidengroep heeft inmiddels ad­vies uitgebracht aan de staatsecretaris. Het advies komt er in de kern op neer dat voor het agrarisch natuurbeheer in de toekomst volstaan kan worden met drie eenvoudige pakket­ten (namelijk grasland, akkerland en landschap). Deze pak­ketten beschrijven het beheer voor drie biotopen: grasland, akker en kleinschalig landschap. Uitgangspunt hierbij is dat de leiding voor de realisatie wordt gelegd bij een collectief van beheerders in de desbetreffende gebieden.61 De verde­re invulling van het agrarisch natuurbeheer buiten de EHS is sterk afhankelijk van het verloop van de Europese discussie over het Gemeenschappelijk Landbouwbeleid na 2013.62 De komende maanden zal hierover meer duidelijk worden. &#13;
6.Conclusies &#13;
Op natuurbeheer wordt de komende jaren aanzienlijk bezui­nigd. De provincies zullen naar verwachting vanaf 1 januari 2014 de beperkte subsidiegelden voor natuurbeheer zo goed als uitsluitend inzetten voor natuurbeheer binnen de EHS. Het SNL blijft hiervoor het belangrijkste instrumentarium. Het valt op dat de provincies, uitzonderingen daargelaten, uitsluitend gelden beschikbaar stellen voor collectief agra­risch natuurbeheer binnen de EHS. Provincies zijn terughou­dend met het beschikbaar stellen van subsidiegelden voor overige vormen van natuurbeheer. Door de subsidieplafonds laag te stellen worden financiële risico’s voorkomen. &#13;
Het Rijk wordt vanaf 1 januari 2014 verantwoordelijk voor het natuurbeheer buiten de EHS. Het Rijk zal hieraan voor­namelijk invulling geven door middel van het stimuleren van agrarisch natuurbeheer.63 Het Rijk zal vanaf 2014 ver­antwoordelijk worden voor (collectief) agrarisch natuurbe­heer buiten de EHS. Het Rijk wil hiervoor Europese land­bouwsubsidies inzetten. Het Rijk streeft hierbij naar een koppeling tussen agrarisch natuurbeheer en het Gemeen­schappelijk Landbouwbeleid. De verdere invulling van het agrarisch natuurbeheer buiten de EHS is sterk afhankelijk van het verloop van de discussie over het Gemeenschappe­lijk Landbouwbeleid na 2013.64 Hierover komt dit jaar dui­delijkheid. &#13;
&#13;
&#13;
&#13;
&#13;
&#13;
&#13;
&#13;
&#13;
</content><legacyfootnotes>* Rachid Benhadi is advocaat bij Hekkelman Advocaten N.V. te Nijmegen. Hij dankt Nusin Higazi voor haar uit­zoekwerk.&#13;
1. IPO, Toelichting op onderhandelingsakkoord decentralisa­tie natuur, 11 november 2011.&#13;
2. Het Natuurakkoord bestaat uit het Onderhandelingsak­koord decentralisatie natuur d.d. 20 september 2012, het aanvullend akkoord d.d. 7 december 2011 en de uitvoe­ringsafspraken d.d. 10 februari 2012.&#13;
3. Regeerakkoord VVD-CDA, Vrijheid en verantwoordelijk­heid, p. 5.&#13;
4. Brief Staatssecretaris Economische Zaken Landbouw en Innovatie, d.d. 20 oktober 2010, kenmerk NLP 2010-3065.&#13;
5. Kritisch hierover: D.W. Bruil, ‘Het Natuurakkoord’, Agr.r. 2011, nr. 11/12, p. 435.&#13;
6. Brief IPO, d.d. 21 oktober 2010, kenmerk DIR 04156/2010. &#13;
7. ABRvS 7 maart 2012, zaaknummer 201102543/1/R2. &#13;
8. Het beroep van de provincie tegen het besluit tot vaststel­ling van het Investeringsbudget Landelijk Gebied is door de rechtbank Zwolle in haar uitspraak van 22 maart 2012 (LJN BV9654) ongegrond verklaard. &#13;
9. Regeerakkoord VVD-PvdA, Bruggen slaan, 29 oktober 2012, p. 38. &#13;
10. Regeerakkoord VVD-PvdA, Bruggen slaan, 29 oktober 2012, p. 38. &#13;
11. Kamerstukken II 2012/13, 33441, nr. 6, p. 7. &#13;
12. In de afrondingsovereenkomsten hebben provincies en Rijk afspraken gemaakt over de afronding van het Wilg-tijdperk. &#13;
13. Op de provincie zijn van overeenkomstige toepassing de afspraken in het Natuurakkoord ten aanzien van: (a.) de toevoeging met ingang van 2014 van de middelen door het Rijk aan de algemene uitkering van het provinciefonds voor de financiering van de in het Akkoord beschreven beheeropgave, waaronder de afspraak dat deze middelen gericht worden ingezet voor de realisatie van internationale doelstellingen, (b.) de aanvullende eigen bijdrage van de provincie voor het beheer overeenkomstig een door de gezamenlijke provincies bepaalde verdeelsleutel, (c.) de opgave voor verwerving of functieverandering en voor inrichting van gronden ten behoeve van de herijkte EHS. &#13;
14. Kamerstukken II 2012/13, 33 441, nr. 6, p. 3. &#13;
15. Kamerstukken II 2012/13, 33 441, nr. 6, p. 3. &#13;
16. Kamerstukken II 2012/13, 33 441, nr. 3, p. 9. &#13;
17. Kamerstukken II 2012/13, 33 441, nr. 3, p. 9. &#13;
18. Uitvoeringsafspraken bij het natuurakkoord, d.d. 7 decem­ber 2011. &#13;
19. Kamerstukken II 2005/06, 30 509, nr. 3, p. 7. &#13;
20. Zie voor een historisch overzicht: C.H.W. Backes, A.A. Freriks en J. Robbe, Hoofdlijnen natuurbeschermingsrecht, Sdu Uitgevers B.V., Den Haag, 2009, p. 140 e.v. &#13;
21. P.A. de Hoog, ‘Pacht en Natuurbeheer’, Agr.r. 2002/9, p. 497 e.v.; C.H.W. Backes, A.A. Freriks en J. Robbe, Hoofd­lijnen natuurbeschermingsrecht, Sdu Uitgevers B.V., Den Haag, 2009, p. 142. &#13;
22. De overgang naar dit nieuwe subsidiestelsel werd ingege­ven vanuit de roep om meer eenvoud. &#13;
23. Zoals reeds hiervoor is opgemerkt, is als gevolg van het Natuurakkoord een vroegtijdig einde gekomen aan deze bestuursovereenkomsten. &#13;
24. Kamerstukken II 2012/13, 33 441, nrs. 1-3. &#13;
25. Te raadplegen via: http://www.rijksoverheid.nl/documen­ten-en-publicaties/convenanten. &#13;
26. S.D.P. Kole, ‘De subsidieverordening Natuur- en Land­schapsbeheer en de Subsidieregeling kwaliteitsimpuls natuur en landschap. Geschikte instrumenten voor de bescherming van Natura 2000-gebieden?’, M&amp;R 2011, nr. 29, p. 1. &#13;
27. S.D.P. Kole, ‘De subsidieverordening Natuur- en Land­schapsbeheer en de Subsidieregeling kwaliteitsimpuls natuur en landschap. Geschikte instrumenten voor de bescherming van Natura 2000-gebieden?’, M&amp;R 2011, nr. 29, p. 1-2. &#13;
28. S.D.P. Kole, ‘De subsidieverordening Natuur- en Land­schapsbeheer en de Subsidieregeling kwaliteitsimpuls natuur en landschap. Geschikte instrumenten voor de bescherming van Natura 2000-gebieden?’, M&amp;R 2011, nr. 29, p. 2. &#13;
29. In de Index Natuur en landschap zijn beheertypen opge­nomen voor het beheer van natuur en landschap. De Index bestaat uit de onderdelen natuur (N), agrarische natuur (A) en landschapselementen (L). &#13;
30. De hiervoor genoemde bedragen zijn ontleend aan Bijlage 1 bij de Toelichting op het onderhandelingsakkoord. &#13;
31. Kamerstukken II 2012/13, 30 825, nr. 185, p. 3. &#13;
32. Kamerbrief staatssecretaris Dijksma, d.d. 17 januari 2013, kenmerk DGNR-NB / 13005395. &#13;
33. Kamerbrief staatssecretaris Dijksma, Vooruit met natuur­beleid, d.d. 8 maart 2013, DGNR-NB / 13033541. &#13;
34. Kamerbrief staatssecretaris Dijksma, Vooruit met natuur­beleid, d.d. 8 maart 2013, DGNR-NB / 13033541. &#13;
35. Het Decentralisatieakkoord Natuur brengt geen wijzigin­gen aan in het niveau van planologische bescherming. Het ‘nee, tenzij’-regime en de Spelregels EHS blijven dus ook op de herijkte EHS van kracht. Toepassing van het ‘nee, tenzij’-regime en de Spelregels EHS was ook vóór het De­centralisatieakkoord Natuur al een taak van de provincies. &#13;
36. Brief gedeputeerde staten van Drenthe aan provinciale staten, d.d. 10 januari 2013, kenmerk51/3.5/201 2008623; http://www.provincie.drenthe.nl/onderwerpen/natuur-mili­eu/ecologische/@87771/ontwerp-ehs-kaart/. &#13;
37. http://www.rijksoverheid.nl/nieuws/2011/09/21/onderhan­delingsakkoord-tussen-rijk-en-provincies-over-natuurbe­leid.html. &#13;
38. Rijk en provincies voeren in 2016 een evaluatie uit. Indien uit de evaluatie blijkt dat resterende gronden ook nodig zijn om de internationale doelen te realiseren, worden de resterende gronden hiervoor ingezet conform het grond-voor-grond principe (Ministerie van ELI, Vijfde voort­gangsrapportage Groot Project EHS, 4 maart 2013, p. 4). &#13;
39. Ministerie van Economische Zaken, Landbouw en Innova­tie, grondnota 20 juni 2012. &#13;
40. Externe Commissie Ontwikkelopgave Natuur, Provincies, natuurlijk…!, d.d. 2 oktober 2012. &#13;
41. Beschikking van het Gerecht, d.d. 19 februari 2013, T-15/12 en T-16/12; Europese Commissie, C(2011) 4945, 13 juli 2011. &#13;
42. Bijlage bij Kamerstukken II 2012/13, 30 825, nr. 181. &#13;
43. De PNB-regelingen voorzien in de subsidiëring van ver­werving van grond en de vergoeding van de kosten voor beëindiging van pachtovereenkomsten. &#13;
44. Provinciale subsidieregelingen voor particuliere terreinbe­herende natuurbeschermingsorganisaties. &#13;
45. Europese Commissie, C(2011) 4945, 13 juli 2011. &#13;
46. Kamerstukken II 2012/13, 30 825, nr. 181, p. 14. &#13;
47. Kamerstukken II 2010/11, 30 825, nr. 83, p. 1. &#13;
48. Kamerstukken II 2012/13, 30 825, nr. 181, p. 4. &#13;
49. Ontwerpsubsidieregeling voor grondverwerving ten be­hoeve van de ecologische hoofdstructuur, toelichting, p. 9. &#13;
50. Art. 2, tweede lid, onder a Ontwerpsubsidieregeling. &#13;
51. Art. 2, tweede lid, onder b Ontwerpsubsidieregeling. &#13;
52. Art. 2, eerste lid, onderdeel c en d Ontwerpsubsidierege­ling. &#13;
53. Art. 2, derde lid, Ontwerpsubsidieregeling. De subsidie­aanvrager zal dan moeten aantonen dat de aankoop van bestaande natuur noodzakelijk is en bescherming van bestaande natuur niet toereikend of mogelijk is. &#13;
54. In art. 6 Subsidieregeling worden de niet voor subsidie in aanmerking komende kosten opgesomd. &#13;
55. Art. 15, eerste lid, onder b Ontwerpsubsidieregeling. &#13;
56. Art. 17 lid 1 onder a Ontwerpsubsidieregeling. Voorts is in de overeenkomst opgenomen dat de verplichting, bedoeld onder a, zullen overgaan op degenen die het terrein onder bijzonder of algemene titel zullen verkrijgen of dat mede gebonden zullen zijn degene die van de rechthebbende een recht op gebruik van het goed zullen verkrijgen, blijkens art. 17 lid 1 onder b. &#13;
57. Art. 18, eerste lid, onder b Ontwerpsubsidieregeling, GS kunnen een andere termijn vaststellen (art. 18 lid 2). Zie voor de verdere verplichtingen voor de subsidieontvanger art. 18, eerste lid, a t/m g. &#13;
58. Art. 20 Ontwerpsubsidieregeling. &#13;
59. Ook paragraaf 3 van de Ontwerpsubsidieregeling is weer opgebouwd uit artikelen over voorwaarden voor subsidie­verlening (art. 21) en verplichtingen voor de subsidieaan­vrager (art. 22). &#13;
60. Kamerstukken II 2012/13, 30 825, nr. 181, p. 15 &#13;
61. Schipluidengroep, Het nieuwe agrarisch natuurbeheer in het GLB vanaf 2014, d.d. 26 september 2012. Te raadple­gen via: www.toekomstglb.nl. &#13;
62. Kamerstukken II 2012/2013, 30 825, nr. 185, p. 3. &#13;
63. Kamerstukken II 2012/2013, 30 825, nr. 185, p. 3. &#13;
64. Kamerstukken II 2012/2013, 30 825, nr. 185, p. 3. &#13;
</legacyfootnotes><footnotes><footnote/></footnotes><auteurs>mr. R. Benhadi&#13;
</auteurs><published>2013-03-01 00:00:00</published><modified>2013-03-01 00:00:00</modified><editiondate>2013-03-01</editiondate><htmlpath>https://denhollander.info/artikel/10437</htmlpath></article>
</articles></edition>