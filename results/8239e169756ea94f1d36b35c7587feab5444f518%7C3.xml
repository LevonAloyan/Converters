<edition><articles><article><jaar>2000</jaar><naam>Tijdschrift voor Agrarisch Recht</naam><uitgave>6</uitgave><aflevering>6</aflevering><searchword>TvAR 6/2000</searchword><id>5657</id><udhid>UDH:TvAR/5657</udhid><titel>Het contract in het kwekersrecht</titel><searchwords><searchword>TvAR 6/2000</searchword><searchword>UDH:TvAR/5657</searchword></searchwords><attachments><attachment><name>2000_nr 6_Artikel_Kooij.pdf</name><extention>pdf</extention><url>https://denhollander.info/download/5589/ci</url></attachment></attachments><inleiding>1. Inleiding&#13;
Het begrip ‘kwekersrecht’ staat voor het geheel van regels, in het leven geroepen met&#13;
het oog op de bescherming van nieuwe plantenrassen. Het maakt deel uit van het&#13;
industriële (of – iets ruimer – intellectuele) eigendomsrecht, waartoe onder meer ook&#13;
het octrooi-, merken- en auteursrecht gerekend worden. Het begrip ‘kwekersrecht’&#13;
staat ook voor het op basis van de zojuist bedoelde regels van overheidswege verleende&#13;
uitsluitend recht, een subjectief recht dat als een vermogensrecht in de zin van art. 3:6&#13;
BW gezien moet worden. In deze tweede betekenis verschaft het kwekersrecht degene&#13;
die een nieuw plantenras tot ontwikkeling heeft gebracht een tijdelijk monopolie (van&#13;
25 of 30 jaar) op de commerciële exploitatie van dat ras.&#13;
Het kwekersrecht (in eerstgenoemde betekenis) is in de loop van deze eeuw tot&#13;
stand gebracht. Het vertoont op veel punten overeenkomst met het octrooirecht,&#13;
maar wijkt daarvan ook op een aantal plaatsen af, in het bijzonder vanwege de omstandigheid&#13;
dat het voorwerp van de bescherming door levend materiaal wordt gevormd.&#13;
In ons land is het kwekersrecht neergelegd in de Zaaizaad- en Plantgoedwet&#13;
(ZPW).1 Deze wet bevat tevens – meer publiekrechtelijk getinte – bepalingen met&#13;
betrekking tot het verkeer met teeltmateriaal.2 De Raad voor het Kwekersrecht te&#13;
Wageningen is met de uitvoering van de wet belast. Naast het nationale is er het supranationale&#13;
kwekersrecht: de in de loop van 1994 in werking getreden en, wat haar&#13;
belangrijkste materiële bepalingen betreft, op 27 april 1995 operationeel geworden&#13;
Verordening inzake het communautaire kwekersrecht3 (hierna ook: Vo.) maakt het&#13;
mogelijk op één centrale plaats, namelijk bij het Communautair Bureau voor Plantenrassen&#13;
te Angers, een kwekersrecht met gelding in de hele EG aan te vragen. Wet en&#13;
Verordening zijn beide inhoudelijk sterk beïnvloed door het Internationaal Verdrag&#13;
tot bescherming van kweekproducten, ook bekend als het UPOV-Verdrag (naar de&#13;
gelijknamige Union Internationale pour la Protection des Obtentions Végétales4).&#13;
Nederland is met ruim dertig andere landen bij dit Verdrag aangesloten. De eerste&#13;
versie van het Verdrag stamt uit 1961, de laatste uit 1991; op 24 april 1998 trad UPOV&#13;
1991 in werking, alsook de daaraan aangepaste ZPW.5 In dit artikel besteed ik enige aandacht aan het belang van het contract als rechtsfiguur&#13;
in het kwekersrecht. Daartoe volgt in § 2 een inventarisatie van wat in dit verband&#13;
zoal voorwerp van een overeenkomst kan zijn. Het licentiecontract komt, als&#13;
belangrijkste overeenkomst voor de praktijk, afzonderlijk in § 3 ter sprake. De gewijzigde&#13;
ZPW geeft op een aantal plaatsen nieuwe impulsen tot contracteren: zoals zal&#13;
blijken viert de contractvrijheid in het kwekersrecht hoogtij. Drie van deze impulsen&#13;
staan centraal in § 4. Tot slot bevat § 5 de conclusie.&#13;
Waar het in het navolgende over contracten gaat, heb ik alleen afspraken tussen&#13;
kwekers, telers6 en hun organisaties op het oog. Particuliere belangen ‘overstijgende’&#13;
overeenkomsten, zoals bijvoorbeeld die tussen het Communautair Bureau voor Plantenrassen&#13;
en de nationale bureaus van de EG-lidstaten (vergelijk art. 30, lid 4 en 55,&#13;
leden 1 en 2 Vo.), of die tussen UPOV-lidstaten onderling (vergelijk art. 32 UPOV&#13;
1991 en art. 30 lid 2 ZPW) blijven dus buiten beschouwing. Tot deze laatste categorie&#13;
reken ik ook de overeenkomsten die voortvloeien uit het door de Raad voor het&#13;
Kwekersrecht op 20 november 1998 vastgestelde Besluit onderzoek bij derden.7 </inleiding><content>2. Een inventarisatie&#13;
Wet en Verordening bevatten tal van bepalingen van regelend recht, die belanghebbenden&#13;
expliciet of impliciet de mogelijkheid bieden nadere op hun situatie toegespitste&#13;
afspraken te maken. Ik geef een (niet-uitputtend) overzicht van wat zich op het&#13;
onderhavige terrein zoal voor contractering leent.&#13;
a. In dienstbetrekking gewonnen ras&#13;
Indien een ras is gekweekt, of ontdekt en ontwikkeld, door iemand die, kort gezegd,&#13;
is aangenomen om met betrekking tot rassen van een bepaald gewas8 kweek- of ontwikkelingswerk&#13;
te verrichten, is bij wijze van hoofdregel diens werkgever (of, indien&#13;
het zou gaan om een overeenkomst tot het verrichten van diensten, anders dan tegen&#13;
loon, bijvoorbeeld een stageovereenkomst, diens opdrachtgever) degene die aanspraak&#13;
op verlening van kwekersrecht heeft (art. 31 lid 1 ZPW). Blijkens art. 31 lid 3&#13;
ZPW is het toegestaan van deze regel af te wijken. Afgesproken zou dus bijvoorbeeld&#13;
kunnen worden, dat de werknemer aanspraak op verlening van kwekersrecht heeft,&#13;
of dat deze aanspraak de werkgever met betrekking tot rassen van welk gewas dan&#13;
ook toekomt. Ook de in art. 31 lid 2 gegeven regel dat de werknemer in bepaalde&#13;
gevallen recht heeft op een billijke vergoeding, welke regel op zichzelf van dwingend&#13;
recht is, kan tot nadere afspraken leiden, bijvoorbeeld omtrent de hoogte van de vergoeding.&#13;
Afhankelijk van het geval dat zich voordoet, zullen in deze context ook de&#13;
art. 7:610 e.v. BW (arbeidsovereenkomst) respectievelijk 7:400 e.v. BW (opdracht) hun&#13;
invloed doen gelden. b. In samenwerking gewonnen ras&#13;
Hebben twee of meer personen samen een ras gekweekt, of ontdekt en ontwikkeld,&#13;
dan hebben zij op grond van art. 32 ZPW gezamenlijk aanspraak op verlening van&#13;
kwekersrecht. Hun onderlinge verhouding wordt allereerst beïnvloed door het in de&#13;
art. 3:166 e.v. BW bepaalde, en daarnaast, ingevolge art. 49 lid 1 ZPW, beheerst door&#13;
hetgeen tussen hen bij overeenkomst is vastgelegd. Indien niet anders is afgesproken,&#13;
heeft blijkens art. 49 lid 2 elke medegerechtigde de bevoegdheid het kwekersrecht uit&#13;
te oefenen en tegen inbreukmakende handelingen van derden op te treden. Een&#13;
variant hierop vinden wij in art. 11 lid 3 Vo.: er bestaat ook gezamenlijke aanspraak&#13;
op (in dit geval) een communautair kwekersrecht, indien de kweker en één of meer&#13;
‘andere personen’ hiermee schriftelijk hebben ingestemd.&#13;
c. Overdracht&#13;
Een (eenmaal verleend) kwekersrecht, maar ook (nog slechts) een aanspraak op verlening&#13;
van kwekersrecht worden, nu zij een bepaalde waarde vertegenwoordigen, als&#13;
onderdeel van het vermogen van de rechthebbende respectievelijk degene die aanspraak&#13;
op bescherming heeft, beschouwd. Zij zijn uit dien hoofde vatbaar voor overdracht&#13;
of andere overgang, zoals door erfopvolging (art. 48 lid 1 ZPW). In de voor de&#13;
levering vereiste akte kunnen desgewenst nadere afspraken en voorbehouden worden&#13;
vastgelegd, bijvoorbeeld omtrent de vraag voor welk(e) land(en) de overdracht geldt&#13;
(art. 48 leden 2 en 3). Art. 23 Vo. kent een soortgelijke regeling.&#13;
d. Verpanding&#13;
Op een kwekersrecht kan, zo zegt art. 49a ZPW, een pandrecht worden gevestigd. De&#13;
art. 3:227 e.v. BW zijn in casu mede van toepassing. Uit art. 3:228 BW jo. art. 48 lid 1&#13;
ZPW vloeit voort dat ook de (enkele) aanspraak op verlening van kwekersrecht voor&#13;
verpanding in aanmerking komt. In de akte van vestiging van het pandrecht kunnen&#13;
allerlei zaken worden geregeld; art. 49a lid 3 noemt met zoveel woorden bedingen&#13;
betreffende na inschrijving van de akte te verlenen licenties, alsmede bedingen betreffende&#13;
vergoedingen voor op het moment van inschrijving reeds verleende licenties.&#13;
e. Beproeving van het ras&#13;
In de praktijk bestaat dikwijls behoefte aan nadere informatie omtrent de vraag, hoe&#13;
het nieuwe kweekproduct zich zal gedragen in verschillende bodemsoorten of in een&#13;
ander klimaat. Daartoe worden testovereenkomsten gesloten, waarin de ene partij,&#13;
het testbedrijf, zich bereid verklaart het ras in kwestie gedurende bepaalde tijd en&#13;
onder specifieke biologische of klimatologische condities ten behoeve van de andere&#13;
partij, de kweker/veredelaar, te beproeven. Men zou kunnen zeggen: een typisch&#13;
voorbeeld van een onder invloed van het bijzondere karakter van levende materie&#13;
ontstaan contract.&#13;
Ingevolge art. 29 lid 4 ZPW is het (vóór de indiening van de aanvraag tot verlening&#13;
van kwekersrecht) aan anderen ter beproeving verstrekken van rasmateriaal niet&#13;
schadelijk voor de nieuwheid van dat ras. Het vormt aldus een uitzondering op&#13;
art. 29 lid 3, dat – kort gezegd – bepaalt dat het aan anderen ter beschikking stellen&#13;
van rasmateriaal de nieuwheid dikwijls wél schaadt. Het is in het verleden nogal eens&#13;
voorgekomen, dat het testbedrijf het ter beproeving ontvangen materiaal vervolgens,&#13;
in strijd met de strekking van de overeenkomst (maar zonder dat zij dit uitdrukkelijk verbood), in de handel bracht. De kweker/veredelaar moest zich dan in allerlei juridische&#13;
bochten wringen om de Raad voor het Kwekersrecht ervan te overtuigen dat&#13;
deze verhandeling zonder zijn (kwekers) toestemming was geschied. Slaagde hij daarin&#13;
niet, zoals vaak het geval was, dan betekende dit de niet-nieuwheid van het ras,&#13;
zodat de kans op kwekersrechtelijke bescherming verkeken was.9 Glasheldere afspraken&#13;
in de beproevingsovereenkomst hieromtrent, met name inhoudende dat onder&#13;
geen beding rasmateriaal aan derden ter beschikking gesteld mag worden, zijn dus&#13;
absoluut noodzakelijk.10&#13;
f. Voorlopige bescherming&#13;
Eén van de nieuwigheden van de gewijzigde ZPW vormt art. 36a, dat de kweker binnen&#13;
zekere grenzen recht geeft op een redelijke vergoeding voor door derden vóór de&#13;
verlening van het kwekersrecht verrichte handelingen. Zie nader § 4.&#13;
g. Licentieovereenkomsten&#13;
De kweker kan de commercialisatie van zijn (reeds beschermde of binnen afzienbare&#13;
tijd beschermde) ras geheel of ten dele uitbesteden. Het verschil met de sub c&#13;
genoemde overdracht is in het bijzonder gelegen in het feit, dat dáár iemand anders&#13;
houder van het kwekersrecht wordt, terwijl híer de rechthebbende dezelfde persoon&#13;
of instantie blijft; een en ander valt dus te vergelijken met verkopen respectievelijk&#13;
verhuren. In § 3 komt het licentiecontract uitvoeriger ter sprake.&#13;
h. Contractteelt&#13;
Voor het op grote schaal voortbrengen van teeltmateriaal (bijvoorbeeld stekken) kan&#13;
de kweker zogenoemde vermeerderaars inschakelen (vergelijk het “doen verrichten”&#13;
in art. 40 lid 1 ZPW). Dezen bevoorraden op hun beurt (rechtstreeks of via de kweker)&#13;
de telers, die het teeltmateriaal vervolgens gebruiken voor de teelt van het (voor&#13;
consumptie bestemde) eindproduct. Het door de kweker aan het vermeerderingsbedrijf&#13;
ter beschikking stellen van teeltmateriaal geschiedt op basis van een overeenkomst&#13;
terzake van contractteelt. In deze overeenkomst, die men als een variant van de&#13;
licentieovereenkomst kan zien, wordt doorgaans bedongen, dat de kweker een&#13;
bepaalde hoeveelheid teeltmateriaal van het ras in kwestie om niet aan de vermeerderaar&#13;
ter beschikking zal stellen; dat dit materiaal van goede kwaliteit (virusvrij) zal&#13;
zijn; dat de vermeerderaar dit materiaal eventueel eerst zal opslaan en het vervolgens&#13;
bij aanvang van de planttijd op zijn bedrijf zal uitplanten respectievelijk uitzaaien met&#13;
het uitsluitend doel het materiaal ten behoeve van de kweker te telen; en dat hij al het&#13;
aldus geteelde materiaal aan het einde van de teeltperiode aan de kweker (of aan door&#13;
deze aangewezen telers) ter beschikking zal stellen, een en ander tegen een door de&#13;
kweker daarvoor te betalen vergoeding. In het nieuwe art. 29 lid 3 ZPW is, juist met deze categorie contracten in gedachten,&#13;
bepaald dat de nieuwheid van een ras alleen dan wordt gefrustreerd, indien het&#13;
rasmateriaal (kort gezegd) met het oog op exploitatie van het ras door of met toestemming&#13;
van de kweker aan anderen ter beschikking is gesteld. Omdat in casu van vrije&#13;
beschikbaarheid bij een vermeerderaar geen sprake is, heeft het afstaan van teeltmateriaal&#13;
aan deze geen invloed op de nieuwheid. Dit neemt niet weg, dat ook in contracten&#13;
als hier bedoeld wel een verbod tot doorlevering aan derden moet worden opgenomen,&#13;
in ieder geval gedurende de periode voorafgaande aan de indiening van de&#13;
kwekersrechtaanvraag. Het vermeerderingscontract is in zoverre dan ook vergelijkbaar&#13;
met de hiervóór, sub e, besproken testovereenkomst. Zie voor een meer uitgewerkte,&#13;
maar soortgelijke regeling ook art. 10 leden 2 en 3 Vo.&#13;
i. Afgeleide rassen&#13;
Een wel heel bijzondere noviteit vormt in het nieuwe art. 41 ZPW de regeling voor&#13;
zogeheten afgeleide rassen. Zeer in het kort komt deze regeling erop neer, dat de&#13;
kweker van een bepaald (kwekersrechtelijk beschermd) ras tevens zeggenschap heeft&#13;
over de commerciële exploitatie van een ander ras, dat van het zijne is afgeleid. Een en&#13;
ander geeft aanleiding tot nadere onderlinge afspraken tussen de beide kwekers. In § 4&#13;
wordt deze problematiek uitvoeriger besproken.&#13;
j. Farmer’s privilege&#13;
Op grond van het nieuwe art. 41a ZPW en een als gevolg daarvan tot stand gebrachte&#13;
algemene maatregel van bestuur strekt de bescherming van het kwekersrecht zich met&#13;
betrekking tot een klein aantal gewassen niet uit over het gebruik voor vermeerderingsdoeleinden&#13;
binnen het eigen bedrijf van een teler van door die teler geoogst&#13;
materiaal. Daar staat dan wel een recht op een vergoeding voor de kweker tegenover.&#13;
Ook hier gaat de wetgever, zoals wederom in § 4 aan de orde komt, ervan uit dat&#13;
betrokkenen zelf het initiatief zullen nemen om tot een vergelijk te komen.&#13;
k. Dwanglicenties&#13;
De wet voorziet in de art. 42 e.v. in een aantal gevallen in de mogelijkheid van verlening&#13;
van een gedwongen licentie. Criterium is steeds het algemeen belang dat verlening&#13;
van een dergelijke licentie noodzakelijk maakt (vergelijk ook art. 29 Vo.). In het&#13;
kader van deze inventarisatie vormt de dwanglicentie een beetje een vreemde eend in&#13;
de bijt: verlening geschiedt door de Raad voor het Kwekersrecht (waarbij de minister&#13;
van Landbouw, Natuurbeheer en Visserij soms ‘aanwijzingen’ kan geven), zodat men&#13;
wellicht vraagtekens kan plaatsen bij het contractuele gehalte ervan.11 De kweker kan&#13;
echter gezien de wetstekst wel enige invloed uitoefenen op de voorwaarden onder&#13;
welke de licentie wordt verleend, al zal dit stellig minder te betekenen hebben dan bij&#13;
de vrijwillige licentie. Hoe dit ook zij, in de praktijk spelen de genoemde bepalingen nauwelijks een rol van betekenis; zij vormen veeleer een stok achter de deur voor het&#13;
geval dat de kweker om hem moverende redenen de markt (via vrijwillige licentiëring)&#13;
niet of onvoldoende van teeltmateriaal van het beschermde ras voorziet, terwijl&#13;
daaraan wel grote behoefte bestaat.&#13;
3. Het licentiecontract&#13;
Ingevolge art. 40 lid 1 ZPW heeft de houder van het kwekersrecht het uitsluitend&#13;
recht bepaalde handelingen met teeltmateriaal van zijn ras te (doen) verrichten, zoals&#13;
het voortbrengen, in het verkeer brengen, uitvoeren, invoeren en in voorraad hebben&#13;
daarvan. Aan anderen dan de rechthebbende is het, zo voegt lid 2 daaraan enigszins&#13;
ten overvloede toe, verboden deze handelingen te verrichten, behalve wanneer de&#13;
houder van het kwekersrecht daarvoor toestemming heeft verleend. Art. 46 lid 1&#13;
ZPW borduurt hierop voort, met de algemeen geredigeerde (en dus ook voor dwanglicenties&#13;
geldende) bepaling dat door een licentie de bevoegdheid wordt verkregen de&#13;
daarin omschreven handelingen te verrichten, welke krachtens art. 40 lid 1 aan anderen&#13;
dan de houder van het kwekersrecht niet vrijstaan.12&#13;
De rechthebbende kan dus uit eigen beweging licenties verlenen. Waarom zou hij&#13;
dat doen? De redenen daarvoor zijn velerlei, en zij gelden mutatis mutandis evenzeer&#13;
voor de licentiepraktijk in andere onderdelen van de intellectuele eigendom. Ik noem&#13;
er een paar. Om te beginnen kan het zo zijn dat de kweker zelf niet over voldoende&#13;
grond of kasruimte beschikt om aan de vraag naar het ras te kunnen voldoen. Licentiëring&#13;
biedt dan uitkomst: één of meer anderen zorgen ervoor dat de markt van rasmateriaal&#13;
wordt voorzien, en vanzelfsprekend ontvangt de kwekersrechthouder hiervoor&#13;
de nodige royalty’s. Het aldus ‘delegeren’ van de verspreiding van het product&#13;
stelt de kweker verder in de gelegenheid voet aan de grond te krijgen in het buitenland.&#13;
Een aldaar aangestelde licentiehouder beheerst de taal van dat land, kent er de&#13;
afzetkanalen, is op de hoogte van de ter plaatse geldende regels en gewoonten, alsmede&#13;
eventuele bijzondere marktomstandigheden, en kan bovendien zorgdragen voor de&#13;
controle op de naleving van de wettelijke regels door derden: ingeval van bijvoorbeeld&#13;
gesignaleerde (dreigende) inbreuk op het kwekersrecht zal de licentiehouder&#13;
daartegen actie kunnen ondernemen door (op zijn minst) de houder van het kwekersrecht&#13;
van het (dreigende) onheil in kennis te stellen, en wellicht daarnaast gerechtelijke&#13;
stappen te entameren.13&#13;
Bij dit laatste ben ik er impliciet van uitgegaan, dat de kweker in het andere land&#13;
inderdaad kwekersrecht heeft. Het in het intellectuele eigendomsrecht geldende territorialiteitsbeginsel&#13;
brengt mede, dat een ras (uitvinding, merk, model enz.) alleen&#13;
bescherming geniet in het land/de landen waar deze bescherming daadwerkelijk is&#13;
aangevraagd en verleend. Is dus bijvoorbeeld een appelras uitsluitend in ons land&#13;
beschermd, dan is dit ras in Duitsland geheel vogelvrij en kan iedereen het daar telen en de appels vervolgens in het verkeer brengen, zonder dat de rechthebbende in&#13;
Nederland daartegen iets kan ondernemen. Hierbij valt te bedenken dat één van de&#13;
bijzondere eigenschappen van levende materie haar zelfreproducerend vermogen is.&#13;
Wie eenmaal de beschikking heeft gekregen over enig rasmateriaal, kan dit doorgaans&#13;
betrekkelijk eenvoudig vermenigvuldigen en er vervolgens de vruchten van plukken.&#13;
Eén in Nederland gekocht appelboompje is, bij wijze van spreken, voldoende voor&#13;
een hele boomgaard, een aantal jaren later, in Duitsland. De kweker van een nieuw ras&#13;
zal zich dus moeten afvragen, of het gezien de in zijn sector geldende marktomstandigheden&#13;
niet verstandig is in ten minste een aantal landen bescherming aan te vragen.&#13;
Te denken valt bijvoorbeeld aan landen waar, naar hij weet of vermoedt, eveneens&#13;
veredelingsactiviteiten met betrekking tot hetzelfde gewas plaatsvinden en/of waar bij&#13;
de consument belangstelling voor het gewas bestaat. Het EG-kwekersrecht voorziet&#13;
in een dergelijke behoefte: één aanvraag is voldoende voor bescherming in alle lidstaten.&#13;
In plaats daarvan kan overigens ook worden geopteerd voor (nationale) bescherming&#13;
in een beperkt aantal lidstaten; en buiten de EG is de kweker sowieso op het per&#13;
land aanvragen van bescherming aangewezen. Eén ding is echter wel duidelijk: mede&#13;
gezien de aard van het object van bescherming kan de kweker meestal niet om het&#13;
aanvragen van kwekersrecht in verscheidene landen heen, en dát onderstreept dan&#13;
weer het nut van licentieverlening voor even zovele buitenlandse markten – behalve&#13;
uiteraard wanneer onze kweker elders zélf wil gaan produceren. Anderzijds zal er,&#13;
van de licentienemer uit geredeneerd, meestal ook inderdaad sprake moeten zijn van&#13;
een beschermd ras,14 want zoals gezegd is rasmateriaal gemakkelijk te vermeerderen,&#13;
en waarom zou, ingeval van een vrij ras, de licentienemer over de vermeerdering wél&#13;
royalty’s afdragen terwijl al zijn naaste concurrenten dat niet hoeven?&#13;
Licentieverlening biedt dus nogal wat voordelen. Ook in het kwekersrecht wordt&#13;
daarvan dan ook veelvuldig gebruik gemaakt. Welke onderwerpen komen in een&#13;
licentieovereenkomst zoal aan de orde? Het antwoord op deze vraag is in ieder geval&#13;
voor een deel reeds uit het voorgaande af te leiden; de wet bepaalt voorts, bij wijze&#13;
van hoofdregel, dat een licentie voor de gehele duur van het kwekersrecht geldt en&#13;
betrekking heeft op alle handelingen welke ingevolge de wet aan de toestemming van&#13;
de rechthebbende onderworpen zijn (art. 46 lid 2 ZPW). Een doorsnee contract&#13;
besteedt aandacht aan het navolgende. De (aspirant-)kwekersrechthouder verleent de&#13;
licentienemer de bevoegdheid rasmateriaal te telen en te verhandelen, en wel voor een&#13;
bepaalde periode, in een bepaald geografisch afgebakend gebied, en tegen een bepaalde&#13;
prijs (bijvoorbeeld een bedrag ineens en/of een bedrag per stek of bol, per beteelde&#13;
oppervlakte enz.). De licentienemer verbindt zich het teeltmateriaal uitsluitend van de&#13;
kweker, dan wel van een andere door deze aangestelde licentienemer, te zullen betrekken, een nauwkeurige administratie van alle kopen en verkopen van rasmateriaal bij&#13;
te houden, en periodieke controle op zijn bedrijf toe te staan. De kwekersrechthouder&#13;
verbindt zich zijn wederpartij tegen aanspraken van derden met betrekking tot&#13;
het voor het ras verleende kwekersrecht te zullen vrijwaren, alsmede een eventuele&#13;
gerechtelijke procedure te zullen bekostigen. De licentienemer neemt op zich de officiële&#13;
rasbenaming consequent te zullen gebruiken bij elke aanbieding van rasmateriaal&#13;
in folders, op labels, koopbriefjes enz. en daarbij steeds te vermelden dat het een kwekersrechtelijk&#13;
beschermd ras betreft, alsook de wederpartij onmiddellijk op de hoogte&#13;
te zullen stellen van door hem geconstateerde inbreuken op het kwekersrecht door&#13;
derden. Het contract zal voorts in de regel bepalingen omtrent afgeleide rassen bevatten&#13;
(zie nader § 4), bepalingen omtrent de wijzen waarop de overeenkomst kan worden&#13;
beëindigd, bepalingen betreffende eventueel te verlenen sublicenties, bepalingen&#13;
over de vóór de verlening van het kwekersrecht door de licentienemer te betalen vergoedingen&#13;
(zie eveneens nader § 4), alsmede bepalingen ten aanzien van rechtskeuze&#13;
en/of arbitrage.&#13;
Uit het voorgaande moge duidelijk zijn geworden, dat de licentieovereenkomst in de&#13;
relatie kweker/teler een belangrijke plaats inneemt. Het beginsel van de contractvrijheid&#13;
viert hoogtij. Bepaalt de wet, in aanvulling op het BW, dan helemaal niets met&#13;
betrekking tot de status van het licentiecontract of omtrent de gevolgen van licentieverlening?&#13;
Wel iets. Een licentie is, om te beginnen, tegenover derden pas geldig na&#13;
inschrijving daarvan in het Nederlands Rassenregister (art. 46 lid 3 jo. art. 4 ZPW).&#13;
De licentiehouder wordt voorts op een aantal plaatsen in bescherming genomen tegen&#13;
een doen of nalaten van de kwekersrechthouder dat zijn belangen zou kunnen schaden.&#13;
Inschrijving in het Nederlands Rassenregister van de afstand van het kwekersrecht&#13;
geschiedt niet, zolang er licentiehouders zijn die tot deze afstand geen toestemming&#13;
aan de rechthebbende hebben verleend (art. 52 lid 3). Indien verval van het kwekersrecht&#13;
dreigt wegens het niet betalen van de jaarcijns, worden licentiehouders daarvan&#13;
schriftelijk op de hoogte gebracht (art. 53 lid 3). Opeising van het kwekersrecht (door&#13;
iemand die daarop een beter recht blijkt te hebben) heeft geen negatieve consequenties&#13;
voor daarvóór te goeder trouw verkregen licenties (art. 55 lid 5 ZPW; vergelijk&#13;
ook art. 100 lid 2 Vo.). Wordt een kwekersrecht opgeëist of vernietigd en gaat de (ex-)&#13;
rechthebbende van die beslissing in beroep, maar verzuimt hij vervolgens de dagvaarding&#13;
tijdig in meergenoemd register in te schrijven, dan is hij voor de daaruit eventueel&#13;
voortvloeiende schade, geleden door personen die in de tussentijd licenties hebben&#13;
verkregen, aansprakelijk (art. 60 lid 3). Anderzijds zal de licentiehouder zich verpanding&#13;
van en beslaglegging op het kwekersrecht moeten laten welgevallen (art. 49a lid&#13;
3 resp. art. 50 lid 2).&#13;
Procedures voor de burgerlijke rechter over kwekersrechtaangelegenheden komen&#13;
naar verhouding niet zo vaak voor. Toch heeft uitgerekend het licentiecontract tot een&#13;
paar geruchtmakende zaken aanleiding gegeven. Allereerst kwam in een tweetal tot&#13;
aan het Hof van Justitie gevoerde procedures de vraag aan de orde naar de toelaatbaarheid&#13;
van bepaalde bedingen in licentiecontracten in het licht van art. 85 (tegenwoordig&#13;
art. 81) EG-Verdrag. In beginsel achtte het Hof geen termen aanwezig om&#13;
het kwekersrecht, wat het mededingingsrecht betreft, anders te behandelen dan andere&#13;
intellectuele eigendomsrechten. Wel vond het Hof, dat bij toepassing van de mededingingsregels rekening moest worden gehouden met de specifieke aard van de producten&#13;
waarvoor het kwekersrecht in het leven is geroepen. Dientengevolge werd de&#13;
zogenoemde open uitsluitende licentie, waarbij de rechthebbende zich enkel ertoe&#13;
verbindt geen andere licenties voor hetzelfde gebied te verlenen en de licentiehouder&#13;
in dit gebied niet zelf concurrentie aan te doen, op zichzelf niet onverenigbaar geacht&#13;
met art. 85 lid 1 EG-Verdrag.15 In een andere zaak overwoog het college voorts onder&#13;
meer, dat een verbod in een overeenkomst met de houder van het kwekersrecht om&#13;
zaaizaad te verkopen en te exporteren, voor zover zulk een verbod noodzakelijk is&#13;
om handelaars of telers als licentiehouder te kunnen selecteren, eveneens verenigbaar&#13;
is met art. 85 lid 1.16 Wél in strijd met deze bepaling achtte de President van de Haagse&#13;
rechtbank een aantal overeenkomsten, althans onderling afgestemde feitelijke&#13;
gedragingen, tussen houders van kwekersrechten, betreffende verhoging van royalty’s,&#13;
beperkingen ten aanzien van de licentiëring van nieuwe rassen en het in beginsel&#13;
niet meer verlenen van licenties aan een bepaalde categorie telers, een en ander met&#13;
inachtneming van de bijzondere omstandigheden van het geval.17&#13;
Het belang van een doortimmerd contract kwam fraai naar voren in een aantal&#13;
procedures betreffende lelierassen, in welke procedures bovendien het bijzondere&#13;
karakter van levend materiaal op de achtergrond meespeelde. Voor deze rassen waren&#13;
in Nederland kwekersrechten verleend. Onder meer in Duitsland waren deze rassen&#13;
niet beschermd; hiervoor was bewust gekozen, omdat in dat land geen leliecultuur&#13;
bestond en er ook geen officiële keuringsinstantie was voor het testen van de planten&#13;
op de aanwezigheid van virussen. Gedaagden voerden, kort gezegd, rasmateriaal uit&#13;
naar Duitsland, vermeerderden het aldaar en voerden het geoogste materiaal weer in&#13;
ons land in, onder het motto: de territoriale werking van de ZPW (zie eerder in deze&#13;
paragraaf) heeft tot gevolg dat dit mág. De houder van de kwekersrechten dacht hierover&#13;
anders, maar wees er bovendien op, dat hij bij het verstrekken van teeltmateriaal&#13;
aan zijn licentiehouders in Nederland een gesloten systeem hanteerde: de licentiehouders&#13;
mochten het teeltmateriaal uitsluitend van de kweker betrekken, zij mochten het&#13;
uitsluitend verkopen aan andere licentiehouders die een gelijkluidende overeenkomst&#13;
met de kweker gesloten hadden, en zij mochten het oogstmateriaal (in casu zogenaamde&#13;
leverbare bollen) uitsluitend verkopen aan bloemtelers met de verplichting&#13;
om in deze laatste overeenkomsten als kettingbeding op te nemen dat vermeerdering&#13;
verboden was. De kwekersrechthouder betoogde nu, dat gedaagden slechts in het&#13;
bezit van het bewuste teeltmateriaal hadden kunnen komen als gevolg van wanprestatie&#13;
van één der bedoelde licentiehouders of bloemtelers, en dat zij op onrechtmatige&#13;
wijze daarvan hadden geprofiteerd. Met deze stellingname vond de rechthebbende&#13;
uiteindelijk diverse rechterlijke instanties aan zijn zijde.18 Waar de wet niet toereikend was (of althans: leek, want in de meeste procedures bleef de territorialiteitskwestie in&#13;
het midden), bood dus het contract uitkomst.&#13;
Is tussen kwekers en telers verder alles koek en ei? Bij mijn weten ontbreekt het tot&#13;
op heden aan rechtspraak over andere contractuele aangelegenheden dan hiervoor&#13;
vermeld, die de moeite van het bespreken waard is.19 Ik moet voor een antwoord op&#13;
deze vraag dan ook afgaan op hetgeen zo nu en dan in de wandelgangen te beluisteren&#13;
valt. Véél is dat overigens niet. Er wordt weleens geklaagd over licenties die uitsluitend&#13;
verkrijgbaar zouden zijn op voorwaarde dat de desbetreffende overeenkomst&#13;
gelijkelijk geldt voor één of meer beschermde én één of meer niet-beschermde rassen;&#13;
een soort knevelcontracten dus, die degene die in een nieuw ras geïnteresseerd is ertoe&#13;
zouden pogen te dwingen óók te betalen voor commercialisering van rassen die ‘vrij’&#13;
zijn. Of een en ander op waarheid berust heb ik tot dusverre niet kunnen verifiëren.&#13;
Zo ja, dan zou een dergelijke handelwijze wellicht als misbruik van omstandigheden&#13;
(art. 3:44 BW) gezien kunnen worden, dan wel als misbruik van een economische&#13;
machtspositie als bedoeld in art. 24 Mededingingswet. Te bedenken valt bij dit laatste&#13;
echter wel, dat in EG-verband is uitgemaakt, dat de weigering van een houder van een&#13;
intellectueel eigendomsrecht (i.c. een modelhouder) om derden, zelfs tegen billijke&#13;
royalty’s, een licentie te verlenen, op zich niet kan worden beschouwd als misbruik&#13;
van een machtspositie in de zin van art. 86 (tegenwoordig art. 82) EG-Verdrag.20&#13;
Ook fronst men weleens de wenkbrauwen als blijkt dat men de aan het ras (naast&#13;
de rasbenaming; art. 18 e.v. ZPW) verbonden merknaam slechts tegen betaling mag&#13;
blijven gebruiken, óók als het ras niet (meer) beschermd is, terwijl het merk de rasbenaming&#13;
in het dagelijkse gebruik, in reclame enz. heeft verdrongen en daardoor in&#13;
feite als een soortaanduiding is gaan fungeren (vergelijk art. 5 lid 2 onder b Benelux-&#13;
Merkenwet); wat dit laatste betreft wordt soms aan een proefproces gedacht.21&#13;
Tenslotte zijn bepalingen in licentieovereenkomsten met betrekking tot zogeheten&#13;
mutanten de betrokkenen soms een doorn in het oog; daarover aanstonds meer.&#13;
4. Voortschrijdende ‘privatisering’&#13;
Zoals in de Inleiding beloofd, besteed ik in deze paragraaf enige aandacht aan een&#13;
drietal bepalingen in de ZPW, die in 1998 in werking traden en ieder voor zich aanzetten&#13;
vormen tot het maken van nadere afspraken tussen belanghebbenden in de sector.&#13;
Ik stipte ze al kort aan in § 2.&#13;
a. Voorlopige bescherming&#13;
Ingevolge art. 36a lid 1 ZPW kan de houder van het kwekersrecht een redelijke vergoeding&#13;
vorderen van hem, die in de periode gelegen tussen de indiening van de aanvraag&#13;
en de verlening van het kwekersrecht handelingen als bedoeld in art. 40 heeft verricht met betrekking tot het bewuste ras. Zolang het uitsluitend recht niet is verleend,&#13;
staat uiteraard nog niet vast dát het ooit verleend zal worden. De wet stelt nu&#13;
eenmaal een aantal materiële en formele voorwaarden, waaraan voldaan moet zijn;&#13;
een veldonderzoek maakt onderdeel uit van de verleningsprocedure. De aspirantrechthebbende&#13;
kan in deze voorfase dan ook geen verbodsacties instellen. Anderzijds&#13;
zal de kans dat het op niet al te lange termijn wél tot verlening komt, dikwijls een&#13;
zeer gerede kans zijn. Om nu te voorkomen dat derden van deze situatie misbruik&#13;
zouden maken, door grote hoeveelheden van het nog (net) niet beschermde product&#13;
te vervaardigen en te verhandelen, kende het octrooirecht al wat langer de figuur van&#13;
de voorlopige bescherming (zie thans onder meer art. 71 Rijksoctrooiwet 1995). Op&#13;
de voet van art. 13 UPOV 1991 geldt een vergelijkbare regeling dus thans ook voor&#13;
het kwekersrecht.&#13;
De aspirant-kwekersrechthouder kan, vanaf nu met de wet in de hand, in licentieovereenkomsten&#13;
een redelijke vergoeding bedingen voor de vermeerdering en verhandeling&#13;
van materiaal van zijn ras over de periode tussen indiening van de aanvraag&#13;
en verlening van het kwekersrecht. Vroeger kwamen overigens ook al wel licentieovereenkomsten&#13;
voor, die waren afgesloten vóór de verlening van het uitsluitend&#13;
recht. Strikt genomen kan echter gezien de nieuwe wetstekst alleen de houder van het&#13;
kwekersrecht de bedoelde vergoeding vorderen, hetgeen dus betekent: pas ná de verlening.&#13;
In principe zou een licentiehouder thans met andere woorden tegen eerdere&#13;
betaling bezwaar kunnen maken.&#13;
Over de hoogte van de redelijke vergoeding laat de wet zich niet uit. Ook de&#13;
MvT22 doet geen suggesties in een bepaalde richting. Partijen kunnen hierover dus&#13;
onderhandelen. Niet ‘onredelijk’ lijkt de afspraak dat de vergoeding lager zal zijn dan&#13;
de na verlening van het kwekersrecht te betalen ‘normale’ licentievergoeding. Vanzelfsprekend&#13;
is de kweker niet verplicht een en ander in het kader van een licentiecontract&#13;
te regelen; hij kan ook volstaan met een vergoeding te claimen van de betrokken&#13;
derde en deze na verlening van het kwekersrecht de verdere productie en verhandeling&#13;
verbieden.&#13;
De wettelijke regeling, waarvan ik de details hier verder onbesproken laat, bevat&#13;
overigens wel enkele waarborgen om misbruik door de aspirant-rechthebbende te&#13;
voorkomen; het is niet de bedoeling dat hij anderen tot bijvoorbeeld het sluiten van&#13;
een licentiecontract zal aanzetten, terwijl hij weet dat de ingediende aanvraag niet tot&#13;
bescherming van zijn ras zal leiden.&#13;
Tot slot van dit onderdeel merk ik op, dat ook art. 95 Vo. een regeling inzake voorlopige&#13;
bescherming geeft. Deze regeling is echter minder uitgewerkt dan die in de&#13;
ZPW en biedt belanghebbenden dus nog meer (contracteer)vrijheid.&#13;
b. Afgeleide rassen&#13;
Het geheel nieuwe art. 41 ZPW bepaalt in lid 1, aanhef en onder a, dat het uitsluitend&#13;
recht tevens van toepassing is op handelingen als bedoeld in art. 40 lid 1 met betrekking&#13;
tot materiaal van rassen die zijn afgeleid van het in art. 40 lid 1 bedoelde&#13;
beschermde ras. Een afgeleid ras is blijkens art. 41 lid 2, verkort weergegeven, een ras&#13;
dat hoofdzakelijk is afgeleid van het oorspronkelijke ras met behoud van de expressie van de wezenlijke eigenschappen welke het resultaat zijn van een bepaald genotype23&#13;
of een combinatie van genotypen van het oorspronkelijke ras. Een en ander betekent,&#13;
dat voor de commerciële exploitatie (waaronder ook begrepen moet worden geacht&#13;
de licentiëring) van een afgeleid ras (kort gezegd: een ras dat zich slechts in één, of&#13;
althans zeer weinig opzichten onderscheidt van het oorspronkelijke ras) de toestemming&#13;
nodig is van de houder van het kwekersrecht voor het oorspronkelijke ras. De&#13;
regeling is gebaseerd op art. 14 lid 5 UPOV 1991; zie ook art. 13 leden 5-7 Vo. Toen&#13;
zij destijds werd vastgesteld, werd tevens afgesproken dat van de zijde van UPOV&#13;
getracht zou worden richtlijnen op te stellen, ten einde de – technisch buitengewoon&#13;
ingewikkelde – materie nader te concretiseren.24 Van dergelijke richtlijnen is echter&#13;
tot op heden weinig terecht gekomen. Los van de al genoemde ingewikkeldheid, heeft&#13;
daarbij vanaf het begin een belangrijke rol gespeeld, dat men de concrete invulling&#13;
van de nieuwe regels zoveel mogelijk aan het bedrijfsleven zelf wenste over te laten.25&#13;
En omdat een lange en kostbare gerechtelijke procedure, met inschakeling van deskundigen&#13;
en al, niemand echt zal bekoren, is het vooraf vastleggen van afspraken veel&#13;
aantrekkelijker. Ziedaar een reden om er op deze plaats aandacht aan te besteden.&#13;
Ik moet mij omwille van de mij toegemeten ruimte tot één aspect van de regeling&#13;
beperken, en wel de zogenoemde mutantenkwestie. Een probleem in de kwekerswereld&#13;
was altijd, dat zich in de natuur spontaan variaties binnen een bepaald gewas&#13;
kunnen voordoen, zoals bijvoorbeeld een (iets) afwijkende bloem- of bladkleur. Wie&#13;
zo’n mutant aantrof en verder ontwikkelde tot een ras, kon daarvoor kwekersrecht&#13;
verkrijgen en had vervolgens, op grond van het zogeheten onafhankelijkheidsbeginsel,&#13;
niets te duchten van de houder van het kwekersrecht voor het ras, waarin de&#13;
mutant was aangetroffen: hij bezat een geheel zelfstandig te exploiteren uitsluitend&#13;
recht (vergelijk art. 40 lid 1 jo. 41 lid 1 (oud) ZPW). Op deze manier kon hij, vond&#13;
men, al te gemakkelijk profiteren van het (vaak jarenlange) veredelingswerk dat aan&#13;
het ‘moederras’ ten grondslag had gelegen.&#13;
De nieuwe regeling beoogt nu onder meer, rassen waarvan de basis door mutanten&#13;
wordt gevormd zoveel mogelijk als afgeleide rassen te beschouwen. Het kwekersrecht,&#13;
verleend voor het oorspronkelijke ras, strekt zich dus in beginsel hierover uit.&#13;
In licentiecontracten kreeg deze problematiek ook voorheen dikwijls al wel enige&#13;
aandacht, maar nu er een wettelijke grondslag voor bestaat, zal die aandacht ongetwijfeld&#13;
sterk toenemen. Te bedenken valt hierbij, dat een licentiehouder meestal over&#13;
veel meer planten van een bepaald ras zal beschikken dan de kweker/veredelaar, hetgeen&#13;
de kans op het ontdekken van een mutant groter maakt. Het is dus aan te bevelen&#13;
in de overeenkomst hieromtrent het een en ander vast te leggen, bijvoorbeeld: dat&#13;
de licentiehouder de kweker van het signaleren van de mutant op de hoogte moet&#13;
stellen en hem inspectie daarvan moet toestaan; wie voor de mutant eventueel kwekersrecht&#13;
mag aanvragen; hoe de baten en lasten van het exploiteren van de mutant&#13;
over beide partijen zullen worden verdeeld; dat een eventueel aan de licentiehouder&#13;
verleend kwekersrecht bij vervreemding eerst aan de kweker moet worden aangeboden, en dit eventueel tegen een prijs die niet hoger mag zijn dan die welke de licentiehouder&#13;
aan derden zal vragen, indien de kweker zelf niet geïnteresseerd is (vergelijk&#13;
in dit verband ook art. 49 lid 3 ZPW), enz. Niet toegestaan is overigens een beding&#13;
volgens hetwelk de licentiehouder bij voorbaat afstand doet van alle door hem in het&#13;
ras te ontdekken mutanten; een dergelijke regeling werd in strijd met art. 85 lid 1 EGVerdrag&#13;
geoordeeld.26&#13;
De bewindslieden verwachten, dat de nieuwe wettelijke bepaling in de praktijk niet&#13;
tot veel problemen aanleiding zal geven.27 Of dit een juiste voorspelling is geweest,&#13;
mede gezien de aan dit nog tamelijk onbekende fenomeen klevende haken en ogen,&#13;
moet worden afgewacht.28&#13;
c. Farmer’s privilege&#13;
Onder meer vanwege landbouwpolitieke redenen heeft men in het kwekersrecht van&#13;
oudsher de boer het recht gegund om een deel van de oogst te bewaren, in eigen&#13;
bedrijf te vermeerderen en dit materiaal bij de aanvang van het nieuwe groeiseizoen&#13;
opnieuw uit te planten of uit te zaaien ter verkrijging van een volgende oogst, het&#13;
zogenoemde farmer’s privilege: andermaal een regeling die uit de aard van levende&#13;
materie (zelfreproductie) is voortgevloeid. In feite gaat het hier om handelingen die&#13;
onder het uitsluitend recht vallen: art. 40 lid 1 ZPW spreekt in dit verband over het&#13;
voortbrengen van teeltmateriaal van het ras. Vroeger volgde het bestaan van het farmer’s&#13;
privilege a contrario uit de wet (vergelijk art. 40 lid 1 (oud) ZPW, welke bepaling&#13;
siergewassen expliciet van het voorrecht uitsloot29). Thans bepaalt art. 41a lid 1&#13;
ZPW, dat bij AMvB kan worden geregeld dát en ten aanzien van welke gewassen het&#13;
voorrecht zal gelden. Ingevolge het tweede lid kunnen in dezelfde AMvB beperkingen&#13;
of voorwaarden worden gesteld aan het hiervóór bedoelde gebruik voor vermeerderingsdoeleinden,&#13;
onder meer met betrekking tot de maximale hoeveelheid te vermeerderen&#13;
geoogst materiaal en de aan de houder van het kwekersrecht te betalen&#13;
vergoeding.&#13;
Als uitvloeisel hiervan is het Besluit gebruik eigen zaaizaad en pootgoed van landbouwgewassen&#13;
totstandgekomen.30 Dit besluit is uitsluitend van toepassing op een&#13;
aantal graangewassen en op het gewas aardappel (art. 2 jo. 1 onder a). Uit het Besluit&#13;
blijkt voorts, dat de nadere uitwerking van een en ander vrijwel volledig aan partijen&#13;
wordt overgelaten. Het Besluit beperkt zich in feite tot het vermelden van een aantal&#13;
randvoorwaarden. In art. 3 lid 2 bijvoorbeeld wordt gesteld dat er van een redelijke&#13;
vergoeding (voor de houder van het kwekersrecht) sprake is, indien deze aanmerkelijk&#13;
lager is dan het bedrag dat in rekening wordt gebracht voor het in licentie produceren van teeltmateriaal van het ras. 31 En in art. 4 staat dat de teler op verzoek van de&#13;
rechthebbende bepaalde inlichtingen en bewijsstukken moet verstrekken.&#13;
Op één punt heeft de wetgever zich nog iets voorbehouden: blijkens art. 3 lid 3&#13;
kan bij ministeriële regeling worden bepaald, dat geen vergoeding verschuldigd is&#13;
door “kleine landbouwers” als bedoeld in art. 14 lid 3 Vo. Ook hier echter stelt de&#13;
bewindspersoon zich, zoals navraag bij het ministerie leerde, voorlopig terughoudend&#13;
op en berust het primaat wederom bij partijen.&#13;
5. Conclusie&#13;
Het contract vervult in het kwekersrecht een belangrijke rol. Op tal van plaatsen in&#13;
de Zaaizaad- en Plantgoedwet wordt belanghebbenden de mogelijkheid aangereikt&#13;
nadere afspraken te maken over even zovele uiteenlopende onderwerpen. Dat gold&#13;
reeds onder de oude wet, maar geldt voor nog meer gevallen onder de nieuwe, die op&#13;
24 april 1998 in werking trad. Men kan in dit verband gevoeglijk van een verdere ‘privatisering’&#13;
van het kwekersrecht spreken.&#13;
Deze onderwerpen zijn voor een belangrijk deel dezelfde als die, welke zich op&#13;
andere terreinen van het intellectuele eigendomsrecht voor contractering lenen. Voor&#13;
een ander deel zijn zij wat meer kwekersrecht-specifiek, in die zin dat zij nauw&#13;
gelieerd zijn aan het levende object van bescherming. Tot deze categorie kunnen de&#13;
beproeving van het ras, de contractteelt, het afgeleide ras en het farmer’s privilege&#13;
gerekend worden.&#13;
Het EG-recht doet zijn invloed ook op het onderhavige terrein gelden. De Verordening&#13;
inzake het communautaire kwekersrecht benadrukt de contractuele mogelijkheden&#13;
soms méér dan in onze wet, zoals met betrekking tot contractteelt; soms is de&#13;
regeling minder uitgewerkt, zoals ten aanzien van de voorlopige bescherming, hetgeen&#13;
andermaal een nog grotere vrijheid omtrent de te maken afspraken impliceert.&#13;
Opmerkelijk is daarnaast dat juist met betrekking tot licentieovereenkomsten enkele&#13;
geruchtmakende zaken hebben gespeeld tot aan de Europese Commissie respectievelijk&#13;
het Hof van Justitie. Met name uit de beslissingen van het Hof blijkt, dat ook&#13;
afspraken die de handel tussen de lidstaten ongunstig kunnen beïnvloeden in een aantal&#13;
gevallen toelaatbaar zijn, indien zij nauw verband houden met de specifieke aard&#13;
van de producten waarvoor het kwekersrecht is gecreëerd, en in het bijzonder wanneer&#13;
zij op de selectie van handelaars of telers betrekking hebben. Het belang van&#13;
contracten voor de nationale én internationale praktijk is mede hierdoor onderstreept. </content><legacyfootnotes>1. Wet van 6 oktober 1966, Stb. 1966, 455.&#13;
2. Teeltmateriaal wordt gevormd door planten en plantendelen, die bestemd zijn om door middel van uitplant,&#13;
uitzaai of op andere wijze voor de teelt van gewassen te dienen (art. 2 ZPW).&#13;
3. Vo. nr. 2100/94 d.d. 27 juli 1994, PbEG d.d. 1 september 1994, L 227/1.&#13;
4. Zie voor de Nederlandse tekst Trb. 1993, 153.&#13;
5. Zie Plant Variety Protection (UPOV) 1998, nr. 84, p. 4 resp. Stb. 1998, 234. De wetswijzigingen zijn&#13;
opgenomen in de Uitvoeringswet UPOV 1991 d.d. 26 juni 1996, Stb. 1996, 398. &#13;
6. Een kweker is in deze context degene die een nieuw ras heeft gekweekt, of ontdekt en ontwikkeld,&#13;
anders gezegd: een veredelaar. Telers zijn degenen die rasmateriaal verbouwen om de oogst voor verwerking&#13;
of voor consumptie te bestemmen.&#13;
7. Publikatieblad van de Raad voor het Kwekersrecht (Pb.RvhK) 1998, nr. 379, p. 31-32.&#13;
8. Een ras is, vereenvoudigd weergegeven, een plantengroep die voor cultuurdoeleinden als een eenheid&#13;
wordt beschouwd en zich van andere soortgelijke plantengroepen onderscheidt; vergelijk art. 2 ZPW.&#13;
‘Gewas’ is de gebruikelijke overkoepelende term, met andere woorden de som van alle rassen: onder het&#13;
gewas aardappel ressorteren alle aardappelrassen, onder het gewas peer alle perenrassen, enz.&#13;
9. Zie onder meer de beschikkingen van de Afdeling van Beroep van de Raad voor het Kwekersrecht d.d.&#13;
22 september 1993, aanvrage LVK 1, Pb. RvhK 1993, nr. 318, p. 61 e.v.; d.d. 25 januari 1994, aanvrage&#13;
BGN 177, Pb. RvhK 1994, nr. 323, p. 53 e.v.; en d.d. 10 november 1995, aanvrage ORC 52, Pb. RvhK&#13;
1996, nr. 345, p. 46 e.v.&#13;
10. Ingeval van ‘ongelukken’ schiet art. 29 lid 3 onder a ZPW de kweker overigens nog een beetje te hulp:&#13;
voortijdige verhandeling in Nederland, niet langer dan één jaar vóór indiening van de aanvraag, is niet&#13;
schadelijk voor de nieuwheid; dit is de zogenaamde period of grace.&#13;
11. Vergelijk Maris, ‘Dwanglicenties in dwarsverband’, BIE 1985, p. 208, die in dit verband van het quasicontractuele&#13;
karakter van de dwanglicentie spreekt. De Reede, Twee belangrijke beperkingen van het&#13;
octrooimonopolie, (diss. Leiden 1950), ’s-Gravenhage: N.V. De Zuid-Hollandsche boek- en handelsdrukkerij&#13;
1950, p. 357 vond de dwanglicentie beter te vergelijken met bijvoorbeeld een van overheidswege&#13;
verleende concessie. Zie met betrekking tot de dwanglicentie in EG-context HvJ EG 9 juli 1985,&#13;
NJ 1986, 456; BIE 1986, 49 (Pharmon/Hoechst).&#13;
12. Op grond van art. 44 lid 1 ZPW kan de houder van het kwekersrecht (ook) een zogenaamd openbaar&#13;
aanbod tot licentieverlening doen. Deze bijzondere, met een aantal wettelijke waarborgen omgeven,&#13;
licentie blijft hier verder buiten beschouwing.&#13;
13. Uitvoeriger hierover (ook over de nadelen van licentieverlening, de te volgen tactiek enz.) Claringbould/&#13;
Litjens, Licenties – praktische wenken voor de kennishandel, Deventer/’s-Gravenhage: Kluwer/Fenedex&#13;
1988, p. 21 e.v.&#13;
14. Maar (dus) niet altijd. Een niet-kwekersrechtelijk beschermd hybride ras (dit is het product van twee of&#13;
meer met elkaar gekruiste inteeltlijnen) kan de kweker als het ware een biologische bescherming tegen&#13;
inbreuk bieden. Het zou te ver voeren, hierop thans nader in te gaan. Verwezen zij naar P.A.C.E. van&#13;
der Kooij, Kwekersrecht in ontwikkeling, Zwolle: W.E.J. Tjeenk Willink 1990, p. 168-170; G. van Overwalle,&#13;
Octrooieerbaarheid van plantenbiotechnologische uitvindingen, Brussel: Bruylant 1996, p. 82 e.v.&#13;
Los hiervan kan, afgaande op de tekst van de wet (art. 41 ZPW), ook een niet-beschermd afgeleid ras&#13;
onder de reikwijdte van de bescherming van het oorspronkelijke ras vallen. Ik laat deze mogelijkheid&#13;
hier verder onbesproken.&#13;
15. HvJ EG 8 juni 1982, NJ 1984, 606; BIE 1984, 8 (Nungesser en Eisele/Commissie). Vergelijk thans over&#13;
deze materie ook Vo. (EG) nr. 240/96 d.d. 31 januari 1996, PbEG 1996, L 31/2 (groepsvrijstellingsverordening&#13;
technologieoverdracht).&#13;
16. HvJ EG 19 april 1988, BIE 1989, 85 (Erauw-Jacquery/La Hesbignonne).&#13;
17. Pres. Rb. Den Haag 24 december 1991, BIE 1994, 94 (De Adelaar c.s./Fides Beheer c.s.).&#13;
18. Vergelijk onder meer Hof Leeuwarden 12 maart 1997, rolnummer 9600268 (Dokter c.s./Vletter &amp; Den&#13;
Haan); Hof Amsterdam 5 juni 1997, rolnummer 1053/96 KG (Burger c.s./Vletter &amp; Den Haan). Zie&#13;
voor een soortgelijke zaak Pres. Rb. Leeuwarden 30 september 1997, KG 1997, 377 (Cebeco/Dokter c.s.).&#13;
19. Zie met betrekking tot opzeggingsperikelen nog Rb. Arnhem 21 januari 1987, KG 1987, 80; Hof&#13;
Leeuwarden 28 november 1990, NJ 1993, 42.&#13;
20. HvJ EG 5 oktober 1988, NJ 1991, 107 (Volvo/Veng); zie echter ook HvJ EG 6 april 1995, NJ 1995, 492&#13;
(Magill).&#13;
21. Het zou in dit kader te ver voeren hierop nader in te gaan; geïnteresseerden moge ik verwijzen naar&#13;
P.A.C.E. van der Kooij, ‘Bescherming van planten via het merkenrecht?’, IER 1993, p. 41 e.v.&#13;
22. TK 1994-1995, 24 129, nr. 3, p. 12-13.&#13;
23. Hieronder valt te verstaan de totale, genetisch bepaalde, verschijningsvorm van het ras.&#13;
24. Doc.nr. DC/91/140 d.d. 19 maart 1991, UPOV, Geneva; ook opgenomen in de ‘Records’ van de diplomatieke&#13;
conferentie, Geneva 1992, p. 63.&#13;
25. Aldus ook de MvT (noot 22), p. 15-16. Kritisch hierover Ghysen, ‘Het afgeleide ras begrip en de reikwijdte&#13;
van het kwekersrecht’, Prophyta maart 1998, p. 8 e.v.&#13;
26. Beschikking van de Europese Commissie d.d. 13 december 1985, PbEG d.d. 31 december 1985, L 369/9.&#13;
27. MvT (noot 22), p. 15.&#13;
28. Het is in dit verband niet ondenkbaar, dat (grote) veredelaars in hun licentiecontracten een definitie van&#13;
afgeleid ras zullen gaan opnemen, die (veel) meer omvat dan “één of slechts zeer weinig verschillen vertonend&#13;
met het oorspronkelijke ras”. De vraag is gewettigd, of een dergelijke invulling niet tegen de&#13;
bedoeling van de nieuwe regeling ingaat. Vergelijk Ghysen, t.a.p. (noot 25). Zie voor nadere beschouwingen&#13;
over dit onderwerp P.A.C.E. van der Kooij, ‘Afgeleide rassen’, Agrarisch recht 1996, p. 480 e.v.&#13;
en 530 e.v.&#13;
29. Vergelijk HR 12 april 1985, NJ 1985, 577; BIE 1985, 56 (Elvira).&#13;
30. Besluit van 20 maart 1998, Stb. 1998, 191.&#13;
31. Zie ook de Nota van toelichting, p. 4: “Bij de beoordeling of sprake is van een redelijke vergoeding kan&#13;
in voorkomend geval ook een terzake door de organisaties van telers en kwekers te sluiten overeenkomst&#13;
als richtsnoer dienen.”&#13;
</legacyfootnotes><footnotes><footnote/></footnotes><auteurs>mr. P.A.C.E. van der Kooij</auteurs><published>2000-06-01 00:00:00</published><modified>1998-10-27 00:00:00</modified><editiondate>2000-06-01</editiondate><htmlpath>https://denhollander.info/artikel/5657</htmlpath></article>
</articles></edition>