<edition><articles><article><jaar>2000</jaar><naam>Tijdschrift voor Agrarisch Recht</naam><uitgave>11</uitgave><aflevering>11</aflevering><searchword>TvAR 11/2000</searchword><id>5675</id><udhid>UDH:TvAR/5675</udhid><titel>Erkenning voor het zetmeelquotum</titel><searchwords><searchword>TvAR 11/2000</searchword><searchword>UDH:TvAR/5675</searchword></searchwords><attachments><attachment><name>2000_nr 11_Artikel_Harten.pdf</name><extention>pdf</extention><url>https://denhollander.info/download/5607/ci</url></attachment></attachments><inleiding>De minst bekende quotering in de agrarische sector is ongetwijfeld die van aardappelzetmeel.&#13;
Deze vorm van productiebeheersing is in Nederland een interne aangelegenheid&#13;
van de coöperatie AVEBE. Het zetmeelquotum is daarbij ‘verpakt’ in een stelsel&#13;
van lidmaatschap en aandelen.&#13;
In dit artikel wil ik enkele juridische aspecten van de zetmeelquotering belichten.&#13;
Daarbij ga ik in op twee algemene vragen, die ook van belang zijn bij andere quoteringen,&#13;
te weten “wat is het quotum eigenlijk?” en “welke rechten kan een teler eraan&#13;
ontlenen?”&#13;
Na een beschrijving van zetmeelsector en -quotering analyseer ik daartoe het&#13;
besluit van AVEBE om in 1999 het quotum opnieuw onder de telers te verdelen.&#13;
Welke rechtsregels zijn van toepassing op zo’n besluit? De achterliggende gedachte&#13;
bij dit alles is dat een goed werkende quotering een heel nuttig instrument is voor een&#13;
ordelijke werking van een bepaalde markt, waarmee ook het algemene belang is&#13;
gediend. Maar ik beperk me hier tot de juridische werking.</inleiding><content>Het bedrijf AVEBE&#13;
Na een eeuw van fusies is er in Nederland nog één bedrijf dat aardappelen verwerkt&#13;
tot zetmeel, en dat is de Coöperatieve Verkoop- en Productievereniging van Aardappelmeel&#13;
en Derivaten ‘AVEBE’ b.a., gevestigd te Veendam.1 Deze coöperatie telt ruim&#13;
5000 leden, grotendeels akkerbouwers in de Drentse en Groninger Veenkoloniën.2&#13;
AVEBE heeft hiermee nog geen monopoliepositie in de verwerking van zetmeelaardappelen.&#13;
Het Duitse Emsland Stärke in Emlichheim (vlak over de grens bij Coevorden)&#13;
betrekt de grondstoffen namelijk uit een teeltgebied dat gedeeltelijk samenvalt&#13;
met dat van AVEBE.3&#13;
De leden van AVEBE hebben aandelen, waaraan o.a. een leveringsrecht en -plicht&#13;
zijn verbonden.4 Tot en met 1998 betrof dit 30 ton aardappelen (veldgewicht) per aandeel,&#13;
sindsdien de oogst die overeenkomt met het gehele toegewezen zetmeelquotum,&#13;
maar maximaal 30 ton aardappelen per aandeel. Het totale aantal aandelen is ± 96.000.&#13;
Aandelen staan op naam en zijn verhandelbaar, met goedkeuring vooraf van het bestuur. Jaarlijks sluit de coöperatie met de leden teeltcontracten, waarin de oppervlakte in&#13;
hectares te telen aardappelen is vastgelegd.5 In reglementen zijn de kwaliteitseisen&#13;
vastgelegd, waaraan de aardappelen moeten voldoen, regels over bewaring en aflevering&#13;
e.a. AVEBE verwerkt in fabrieken te Ter Apelkanaal en Gasselternijveen jaarlijks&#13;
2 à 2,5 miljoen ton aardappelen – dat is de oogst van zo’n 60.000 hectare – tot zetmeel,&#13;
en het zetmeel tot grondstoffen en halffabrikaten voor o.a. de voedings-, lijm-,&#13;
textiel- en biochemische industrie.&#13;
De marktordening voor zetmeel&#13;
Het begrip ‘marktordening’ staat voor het ingrijpen door de overheid in de prijsvorming&#13;
in een bepaalde sector, door het stellen van regels voor het functioneren van de&#13;
markt en het beschermen of ondersteunen van marktpartijen. De zetmeelquotering in&#13;
de Europese Unie (de EG)6 is daarvan een voorbeeld. Het is onderdeel van het&#13;
gemeenschappelijk landbouwbeleid, overeenkomstig art. 38 e.v. van het EG-verdrag.&#13;
Hoofddoel van dit beleid is, samengevat, stabiele en kostendekkende prijzen voor&#13;
landbouwproducten (art. 39). Ik merk op dat de meningen over het reguleren van de&#13;
markt sterk uiteenlopen, evenals de belangen die ermee zijn gemoeid. Niettemin&#13;
meen ik dat het doel op zich goed is, en dat het terecht is om met een samenhangend&#13;
pakket maatregelen dat doel ook na te streven.&#13;
In een complete – ook wel genoemd: ‘zware’ – marktordening zijn de belangrijkste&#13;
elementen:&#13;
– de richtprijs, dat is het streefniveau voor een rendabele productie;&#13;
– de drempelprijs (van de richtprijs afgeleid), dat is de minimumprijs voor import op&#13;
de EG-markt;&#13;
– importheffingen om te goedkope import tegen te gaan;&#13;
– de interventieprijs: als de marktprijs in de EG daalt tot dat niveau, dan neemt de&#13;
EG producten uit de markt door deze op te kopen, te bewaren tot betere tijden of&#13;
daarvoor alternatieve afzet te vinden, vaak buiten de EG. In de regel is de interventieprijs&#13;
enkele procenten lager dan de richtprijs;&#13;
– het quotum, vastgesteld voor de gehele EG en verdeeld over de lidstaten. Dit geeft&#13;
de maximale hoeveelheid aan waarvoor de ondersteunende en beschermende maatregelen&#13;
gelden. Voor het meerdere is op de EG-markt in principe geen plaats;&#13;
– de minimumprijs, welke de industrie aan de teler dient uit te betalen, voor productie&#13;
binnen het quotum;&#13;
– een of meer heffingen, voor delen van het quotum en/of voor productie boven het&#13;
quotum. Deze dienen om de kosten van de afzet te betalen (medeverantwoordelijkheidsheffingen)&#13;
of voor het ontmoedigen van overproductie (superheffing);&#13;
– exportrestituties, oftewel subsidie bij afzet buiten de EG (op de ‘wereldmarkt’). In de verwerking van zetmeelaardappelen is er een beperkte concurrentie, in de verdere&#13;
verwerking en afzet van het aardappelzetmeel daarentegen volop, vooral met&#13;
zetmeel uit andere bron, zoals graan en maïs, en met suiker. Vandaar dat de marktordening&#13;
in de ene sector niet is los te zien van de marktwerking in de andere.&#13;
De eerste stap naar een quotering voor aardappelzetmeel was de Verordening 19&#13;
van de Raad in 1962, waarmee een geleidelijke instelling van een marktordening voor&#13;
granen en aanverwante producten werd beoogd.7 Deze stelde o.a. richt- en drempelprijzen&#13;
in en importheffingen, ook voor aardappelzetmeel. In tal van verordeningen&#13;
is de marktordening voor aardappelzetmeel in de jaren daarna verder uitgewerkt en&#13;
aangevuld. Ik noem hier:&#13;
– vanaf 1962 exportrestituties voor o.a. aardappelzetmeel;8&#13;
– vanaf 1967 een ‘evenwichtspremie’ (productiesteun) voor de aardappelzetmeelindustrie,&#13;
bedoeld om de hogere productiekosten ten opzichte van graanzetmeel te&#13;
compenseren, op voorwaarde dat de telers een bepaalde minimumprijs ontvangen;9&#13;
– een (stijgende) inkomenssteun voor telers als compensatie voor prijsverlaging in de&#13;
teeltjaren 1993/94 t/m 95/96;10&#13;
– een Europees ‘quotum’ als maximum voor de premie aan de industrie, namelijk&#13;
1,5 miljoen ton zetmeel, voor de periode 1993/94 t/m 1995/96;11&#13;
– uitvoeringsregels voor het bepalen van het zetmeelgehalte van de aardappelen en&#13;
een tabel voor de vaststelling van de minimumprijs en inkomenscompensatie voor&#13;
de telers en de premie voor de industrie;12&#13;
– vanaf 1995 een echte zetmeelquotering, namelijk 1.592.000 ton zetmeel, waarvan&#13;
538.307 ton voor Nederland. Het nationale quotum komt toe aan de industrie. De&#13;
quotering biedt overigens de mogelijkheid om 5% boven het quotum te produceren,&#13;
wat in mindering komt op het volgende teeltseizoen;13&#13;
– controle-, sanctie- en beperkende maatregelen, met name ter bescherming van de&#13;
telers die recht hebben op de minimumprijs binnen het zetmeelquotum. Bijvoorbeeld:&#13;
elk teeltseizoen sluit de industrie met iedere teler een teeltcontract, met vermelding&#13;
van het areaal aardappelen (in ares), de normaal te verwachten oogst in&#13;
tonnen veldgewicht en het gemiddelde zetmeelgehalte van de aardappelen in de&#13;
afgelopen drie jaar;14 – wijziging van de tabel voor de minimumprijs, premie en compensatie in relatie tot&#13;
zetmeelgehalte;15&#13;
– verhoging van de steun en verlaging van de quota: voor Nederland in oogstjaar&#13;
2000/01 523.161 ton zetmeel en in 2001/02 507.403 ton.16&#13;
– vanaf 2000 een milieuvoorwaarde, verbonden aan de inkomenssteun voor de teler:&#13;
hij mag op 70% van zijn areaal zetmeelaardappelen geen chemische loofdoding&#13;
toepassen.17 Bij overtreding wordt de subsidie verlaagd met ƒ 165 per hectare, oftewel&#13;
10% van de gemiddelde steun.&#13;
Samengevat: vanaf 1995 is er in de Europese Unie een zetmeelquotering. Nederland&#13;
heeft een quotum van (thans) 523.161 ton zetmeel, te benutten door AVEBE.18&#13;
AVEBE ontvangt voor deze hoeveelheid financiële steun, mits zij de telers de minimumprijs&#13;
uitbetaalt voor de daarvoor benodigde aardappelen. AVEBE moet daarbij&#13;
rekening houden met het zetmeelgehalte van de aardappelen die een teler in de drie&#13;
voorafgaande jaren heeft geteeld. Telers ontvangen bovendien inkomenssteun op&#13;
voorwaarde dat zij aan een milieu-eis voldoen.&#13;
De individuele zetmeelquotering in Nederland&#13;
In Nederland is de uitvoering van de zetmeelquotering opgedragen aan het Hoofdproductschap&#13;
Akkerbouw.19 De uitbetaling van de minimumprijs en compensatie&#13;
gebeurt echter door AVEBE. Het Productschap beperkt zich tot toezicht op naleving&#13;
van de EG-verordeningen en op de uitbetaling van de steunbedragen. Het Productschap&#13;
neemt geen beslissingen over de toekenning of herverdeling van individueel&#13;
zetmeelquotum. Dat doet AVEBE.&#13;
In de jaren 1995 t/m 1998 heeft AVEBE een systeem toegepast dat, globaal genomen,&#13;
als volgt werkt:&#13;
1. Leden hebben een leveringsrecht van 30 ton aardappelen per aandeel. Het aantal&#13;
aandelen van een teler noem ik hier A. 2. Leden krijgen ieder jaar een toewijzing van een zetmeelequivalent, hun quotum,&#13;
hier aangeduid als Q(i), op basis van de drie voorafgaande jaren. Bepalende factoren&#13;
zijn daarbij:&#13;
– de hoogste opbrengst in veldgewicht per aandeel met een maximum van 30 ton&#13;
per hectare (= O) en&#13;
– het gemiddelde zetmeelgehalte van de geleverde aardappelen (= Z) in die jaren;20&#13;
3. De eerste toewijzing T(i) is dan: A x O x Z, maar als de optelsom van alle toewijzingen&#13;
(= S) hoger is dan het totale quotum van AVEBE (=Q) dan volgt een correctie:&#13;
het individuele quotum Q(i) = T(i) x Q/S.21&#13;
4. De teler ontvangt de minimumprijs en inkomenscompensatie voor de geleverde&#13;
aardappelen tot zijn quotum vol is en tot een maximum van 30 ton per aandeel.22&#13;
Kort gezegd: AVEBE heeft het Nederlandse zetmeelquotum verdeeld over de aardappeltelers.&#13;
Een teler heeft een individueel quotum, waarvan de hoogte afhankelijk is&#13;
van zijn teeltgedrag en -prestaties (inclusief oogstfluctuaties). De regeling lijkt wel op&#13;
het Suikersysteem, maar zetmeelquotum is niet grondgebonden. Overdracht van zetmeelquotum&#13;
is slechts mogelijk tezamen met aandelen. Per aandeel gaat echter geen&#13;
vaste hoeveelheid quotum over: de vervreemder raakt een evenredig deel van zijn&#13;
quotum kwijt, de verwerver krijgt er een evenredig deel van het eigen quotum bij.&#13;
In 1999 heeft het bestuur van AVEBE besloten de individuele quota opnieuw te&#13;
bepalen. Het leveringsrecht per aandeel werd bepaald op 26 ton aardappelen (veldgewicht).&#13;
23 Het individuele zetmeelquotum wordt dan berekend op: Q(i)=A x 26 x Z.&#13;
Dit besluit betekent een (beperkte) herverdeling van zetmeelquotum. Een deel van&#13;
de telers raakt tot 12% van het quotum kwijt.24 Telers met een lage productie per aandeel&#13;
krijgen er quotum bij.&#13;
Door het besluit van AVEBE wordt de binding van quotum aan aandelen versterkt, met&#13;
behoud van de overige bovengenoemde kenmerken van de quotering. Gevolg is wel&#13;
dat telers die quotum verliezen hun teelt slechts in stand kunnen houden door aandelen&#13;
bij te kopen voor ± ƒ 3500 per aandeel. Uiteraard stellen deze telers de vraag of deze&#13;
herverdeling rechtmatig is, met name nu er geen enkele vergoeding tegenover staat.&#13;
Voordat ik daarop inga, merk ik op dat de wijze waarop AVEBE de quotering uitvoert&#13;
op zich goed past bij doel en strekking van de verschillende EG-verordeningen.&#13;
Door de regeling van lidmaatschap en aandelen is er een meerjarige relatie tussen teler en industrie. De uitbetaling van steun aan de telers kan doelmatig plaatsvinden. De&#13;
zetmeelquotering functioneert mede daarom ook vrijwel probleemloos. Op politieke&#13;
discussies over quoteringen en op bedrijfseconomische perikelen van AVEBE ga ik&#13;
hier verder niet in. Doorslaggevende argumenten voor afschaffing of fundamentele&#13;
aanpassing van de zetmeelquotering zie ik in elk geval niet.&#13;
Verder stel ik nog vast dat er geen eigen regeling is voor het beslechten van geschillen&#13;
betreffende zetmeelquotum, zoals bijvoorbeeld de arbitrage inzake de toepassing&#13;
van het Suikersysteem. Dat betekent:&#13;
– Geschillen over (de hoogte van) bovengenoemde compensatiebedragen dienen te&#13;
worden voorgelegd aan het College van beroep voor het bedrijfsleven. Ook al&#13;
betaalt AVEBE de bedragen aan de quotumhouder uit, het Hoofdproductschap is&#13;
het orgaan dat beslist.25&#13;
– Leden van AVEBE die het niet eens zijn met bestuursbesluiten kunnen een beroep&#13;
doen op de Raad van Commissarissen, in elk geval voor zover het hun lidmaatschap&#13;
en (de overdracht) van aandelen betreft. Deze beroepsgang is niet verplicht&#13;
en speelt zich binnen AVEBE af. Hetzelfde geldt voor de mogelijkheid om geschillen&#13;
met het bestuur in de algemene ledenvergadering aan de orde te stellen.26&#13;
– In bepaalde gevallen kan een klacht over het optreden van AVEBE aan de Nederlandse&#13;
Mededingingsautoriteit worden voorgelegd. Zie hieronder, rechtsregels bij&#13;
herverdeling, punt 3a.&#13;
– Zoals ik hieronder zal uiteenzetten is AVEBE bij de uitvoering van de zetmeelquotering&#13;
geen bestuursorgaan, zodat een beroep op de bestuursrechter niet aan de&#13;
orde is.&#13;
– In het algemeen is de burgerlijke rechter daarom aangewezen voor het beslechten&#13;
van geschillen over de herverdeling of overdracht van zetmeelquotum.&#13;
De rechtsvragen die ik nu aan de orde wil stellen betreffen:&#13;
1. theoretisch: de aard van het zetmeelquotum en de aanspraken die telers c.q. industrie&#13;
eraan ontlenen;&#13;
2. praktisch: de rechtsnormen die van toepassing zijn bij overdracht of herverdeling&#13;
van quotum.&#13;
Kenmerken van het zetmeelquotum&#13;
Een quotum is feitelijk niets anders dan een hoeveelheid product of materie. Juridisch&#13;
gezien is het een verzamelbegrip voor diverse combinaties van rechten, en soms ook&#13;
plichten, uitgedrukt in een hoeveelheid. Doel en aard van een quotering kunnen&#13;
variëren, bijv. een productierecht (mest c.q. fosfaat), een heffingvrije hoeveelheid (melk)&#13;
of emissierechten (ammoniak). Een quotum dat de houder ervan bepaalde rechten&#13;
biedt, heeft waarde. Vaak is een quotum ook verhandelbaar. Daarom is het zonder&#13;
meer een vermogensrecht.27 Verder staat wel vast dat een quotum tot iemands ‘eigendom’ behoort.28 Voor het quotum geldt dan ook een grondrechtelijke bescherming, al&#13;
staat dan naar Nederlands recht nog niet vast hoe ver die bescherming gaat.29 Het is&#13;
daarom van belang de kenmerken van een quotum aan te geven door de rechten (en&#13;
plichten) te specificeren. Vandaar de vraag: wat is het zetmeelquotum eigenlijk?&#13;
In het algemeen kan een quotum het karakter hebben van een persoonlijk vorderingsrecht&#13;
of van een vrijstelling van een verbod (bijv. op emissies naar het milieu) of van&#13;
een verplichting ( bijv. tot het betalen van heffing). Zetmeelquotum valt in de eerste&#13;
categorie.30 Het zetmeelquotum van AVEBE geeft de omvang aan van de aanspraak&#13;
op steun van de EG, mits de minimumprijs wordt uitbetaald. Het kan daarom eenvoudig&#13;
als een vorderingsrecht onder voorwaarde worden aangeduid.&#13;
De belangrijkste kenmerken van het individuele zetmeelquotum van de aardappelteler&#13;
zijn:&#13;
– Het is de persoonlijke aanspraak van de teler om, in de uitvoering van zijn teeltcontracten,&#13;
van de industrie een hogere prijs te ontvangen voor een bepaalde hoeveelheid&#13;
aardappelen.&#13;
– Het is geen vaststaand recht, maar de uitkomst van een jaarlijkse berekening, zij&#13;
het met objectieve rekenregels, dus geen onderwerp van onderhandeling tussen&#13;
contractpartijen.&#13;
– In bepaalde gevallen kan herverdeling van quotum plaatsvinden door een besluit&#13;
van AVEBE als de rechthebbende op het totale zetmeelquotum.&#13;
– Bovendien is het behoud van quotum aan een voorwaarde gebonden: de quotumhouder&#13;
moet een teeltcontract hebben met de zetmeelindustrie, hetgeen in de regel&#13;
inhoudt: lid/aandeelhouder zijn van de coöperatie.&#13;
– De overdracht van quotum is verder aan een beperking gebonden: er dient een&#13;
aandelentransactie plaats te vinden (met goedkeuring van het bestuur van AVEBE).&#13;
Er zijn twee visies mogelijk in het benoemen van het individuele quotum op grond&#13;
van het bovenstaande. In de ene is het zetmeelquotum voor de teler niet meer dan een&#13;
factor in de berekening van de uitbetalingsprijs bij de nakoming van het teeltcontract.&#13;
In die visie zijn eventuele rechten en plichten van het lid van AVEBE, verbonden aan&#13;
zijn zetmeelquotum, niet te onderscheiden van die welke aan het aandeel zijn verbonden.&#13;
Statuten en reglementen bepalen de aanspraken op quotum van de aardappelteler.&#13;
Juridisch gezien bestaat het quotum dan eigenlijk niet. In een andere visie, die ik hier verder volg, heeft de aardappelteler daarentegen&#13;
twee rechtsrelaties met AVEBE, namelijk als lid/aandeelhouder van de coöperatie en&#13;
als leverancier/contractant. Deze zijn niet los van elkaar te zien, maar vallen niet&#13;
samen. Het zetmeelquotum is naar mijn mening een aspect van de contractuele relatie.&#13;
Uit de verordeningen leid ik af dat het zetmeelquotum door de EG is ingesteld&#13;
met als uitgangspunt een meerjarige contractuele relatie tussen teler en industrie. Het&#13;
teeltverleden bepaalt namelijk de hoogte van het quotum. Bovendien is de quotering&#13;
in elk geval ook bedoeld om de aardappelteler in staat te stellen tegen een kostendekkende&#13;
prijs te blijven produceren. En dat houdt in dat degene die zetmeelquotum&#13;
heeft ook in de gelegenheid moet zijn om teeltcontracten af te sluiten.&#13;
In die visie is het individuele zetmeelquotum allereerst een voorkeursrecht tot contracteren.&#13;
Dit betreft het aangaan van teeltcontracten (voor de met het quotum overeenkomende&#13;
hoeveelheid zetmeelaardappelen) in de opeenvolgende teeltjaren. Daarnaast,&#13;
en dat is in principe de kern, is het een toekomstig vorderingsrecht inzake de&#13;
uitbetaling voor de geleverde aardappelen van de door de EG vastgestelde minimumprijs.&#13;
Dit vorderingsrecht is toekomstig, omdat de vordering pas ontstaat nadat de&#13;
teler zijn prestatie geleverd heeft.31 Om te kunnen leveren heeft deze echter een teeltcontract&#13;
nodig.&#13;
Beide rechten zijn op naam van de aardappelteler en met een ontbindende voorwaarde:&#13;
het niet langer voldoen door de teler aan de in redelijkheid door AVEBE aan&#13;
telers/contractanten te stellen eisen, zoals het hebben van een agrarisch bedrijf van&#13;
voldoende omvang en het naar verwachting kunnen nakomen van het teeltcontract.32&#13;
Aan de toewijzing van quotum is op zich geen leveringsrecht verbonden. Afgezien&#13;
van de statutaire bepalingen is AVEBE in het algemeen ook niet verplicht met een&#13;
bepaalde teler een contract aan te gaan.&#13;
Bron van het voorkeurs- en vorderingsrecht is niet het teeltcontract of een andere&#13;
overeenkomst tussen industrie en teler, maar de eenmalige toewijzing in 1995 van&#13;
quotum, ter uitvoering van de EG-verordening. Na deze toewijzing wordt de hoogte&#13;
van het quotum jaarlijks opnieuw vastgesteld op grond van de algemene regels van de&#13;
verordening en de uitvoeringsregels van AVEBE voor toedeling van individuele&#13;
quota. Deze vaststelling op grond van rekenregels onderscheid ik van herverdeling&#13;
door mogelijke besluiten van AVEBE, namelijk tot:&#13;
– wijziging van het toedelingsbeleid, zoals in 1999;&#13;
– het eventueel toelaten van nieuwe telers (aandeelhouders of contracten); en&#13;
– eventueel het toekennen of intrekken van quotum in bijzondere gevallen.&#13;
Op deze mogelijke besluiten ga ik in de volgende paragraaf nader in.&#13;
Vanaf het begin (1995) is er een sterke binding geweest tussen zetmeelquotum en aandelen&#13;
in de coöperatie AVEBE. En sinds 1999 is die band nog sterker. Gevolg is dat het zetmeelquotum een kwalitatief of zelfs een afhankelijk recht is geworden.33 De&#13;
transacties van aandelen en quotum zijn door AVEBE in principe onlosmakelijk aan&#13;
elkaar gekoppeld.34 Bij aandelenoverdracht gaat, zoals hiervoor uiteengezet, niet een&#13;
vaste hoeveelheid quotum over, maar een leveringsrecht, uitgedrukt in tonnen aardappelen&#13;
(veldgewicht). De hoeveelheid quotum die de vervreemder afstaat, c.q. de&#13;
verwerver toegewezen krijgt, is afhankelijk van het in de drie voorgaande jaren gerealiseerde&#13;
zetmeelgehalte.&#13;
Samengevat: het individuele zetmeelquotum geeft de teler (via AVEBE) een bepaalde&#13;
aanspraak op inkomenssteun. Het quotum is niet grondgebonden, maar aandeelgebonden.&#13;
Niettemin is zetmeelquotum een (afhankelijk, kwalitatief) vermogensrecht,&#13;
behorend tot de ‘eigendommen’ van een teler. Het zetmeelquotum geeft de&#13;
teler een voorkeurspositie bij het aangaan van teeltcontracten en, na aflevering van de&#13;
gecontracteerde aardappelen, een aanspraak op een ondersteunde, hogere prijs. Dit&#13;
echter indien en voor zover AVEBE zelf het eigen (nationale) zetmeelquotum benut.&#13;
Beschikkingsbevoegdheid van de teler&#13;
De visie die ik hier volg leidt, als het gaat om de overdracht van zetmeelquotum, tot&#13;
onder andere de volgende conclusies:&#13;
– Hoewel het quotum niet grondgebonden is, zoals suikerquotum, kan een verpachter&#13;
(of grondeigenaar) niet elke aanspraak worden ontzegd. Analoog aan de melkquotering:&#13;
door grond ter beschikking te stellen heeft deze een wezenlijk aandeel&#13;
gehad in de toekenning (en instandhouding) van het zetmeelquotum. Te verdedigen&#13;
is dan dat een pachter bij het einde van de pacht verplicht is de verpachter of&#13;
de nieuwe pachter een evenredig deel van zijn nog aanwezige aandelen aan te&#13;
bieden, tegen de helft van de marktwaarde.35 Daartegenover staat echter dat de&#13;
pachter tegenover de verpachter in het algemeen niet verplicht zal zijn om aandeelhouder&#13;
van AVEBE te blijven c.q. zetmeelaardappelen te telen. Dus is het geen&#13;
wanprestatie ten opzichte van de verpachter als een pachter in de uitoefening van&#13;
zijn bedrijf zijn aandelen plus zetmeelquotum bij AVEBE inlevert of aan een derde&#13;
verkoopt. Wel zou hij dan de opbrengst met de verpachter moeten delen.&#13;
– Het quotum is overdraagbaar volgens de regels voor overdracht (cessie) van vorderingen&#13;
op naam, dus door middel van een onderhandse akte en mededeling aan&#13;
de industrie (art. 3:94 lid 1 BW). Echter: er is ook een aandelentransactie nodig met&#13;
goedkeuring vooraf van het bestuur. De levering is pas voltooid na registratie door&#13;
de industrie. Deze koppeling van quotumoverdracht aan een aandelentransactie is&#13;
niet noodzakelijk, maar evenmin onrechtmatig. Rechtsvragen zijn er wel als AVEBE&#13;
niet zou willen meewerken aan een quotumoverdracht. Het lijkt me dat een bedrijf&#13;
in het algemeen geen nieuwe telers hoeft te accepteren noch aan telers een ruimer teeltcontract hoeft aan te bieden, als dat niet past in het eigen (grondstoffen)beleid.&#13;
Het zetmeelquotum zou ook strikt persoonlijk (niet overdraagbaar) kunnen zijn.&#13;
Nu het echter overdraagbaar is mag AVEBE in redelijkheid de vrijheid van de&#13;
teler, om te kiezen aan wie hij zetmeelquotum wil overdragen, niet meer dan strikt&#13;
nodig beperken. Met andere woorden: AVEBE mag een quotumoverdracht in&#13;
principe niet tegenhouden aan iemand binnen het grondstofgebied van AVEBE, als&#13;
deze ook aan dezelfde eisen kan voldoen als degene die het quotum vervreemdt.&#13;
Zie ook hieronder, punt 3b.&#13;
Rechtsregels bij herverdeling&#13;
Wanneer we de rechtspositie bezien van een teler bij besluiten van AVEBE tot herverdeling&#13;
van zetmeelquotum, dan zijn er in elk geval drie invalshoeken mogelijk:&#13;
1. bestuursrecht&#13;
Met name gaat het er dan om in hoeverre de normen van behoorlijk bestuur gelden&#13;
voor besluiten tot herverdeling van quotum;&#13;
2. civiel recht&#13;
a. het intrekken of verlagen van quotum kan een onrechtmatige daad opleveren,&#13;
b. ook kan bij de toedeling van (extra) quotum sprake zijn van ongerechtvaardigde&#13;
verrijking;&#13;
3. als tussenvorm: mededingingsrecht&#13;
a. enerzijds betreft het de rechtsnormen die voortvloeien uit de Mededingingswet&#13;
en de EG-verordeningen inzake mededinging, met name het misbruiken van&#13;
een machtspositie,&#13;
b. anderzijds om de redelijkheid van contractuele bepalingen tussen industrie en&#13;
teler.&#13;
Ad 1. Behoorlijk bestuur&#13;
Op het eerste gezicht lijkt AVEBE in de uitvoering van de zetmeelquotering op te&#13;
treden als bestuursorgaan. Het instellen van een marktordening en het toewijzen van&#13;
quotum is bij uitstek een publiekrechtelijke aangelegenheid. Het Hoofdproductschap&#13;
Akkerbouw dat de gedelegeerde bevoegdheid heeft om de EG-verordeningen uit te&#13;
voeren is zonder meer een bestuursorgaan. Op besluiten van het Hoofdproductschap&#13;
is daarom de Algemene wet bestuursrecht van toepassing. Dat betreft dan met name&#13;
besluiten over de compensatie, zoals door AVEBE uitbetaald.36&#13;
AVEBE daarentegen voert wel een overheidstaak uit, maar mist de vereiste bijzondere,&#13;
op een formele wet berustende, publiekrechtelijke bevoegdheid om eenzijdig&#13;
rechten en plichten van de aardappeltelers te wijzigen. Het zetmeelquotum is ook&#13;
niet rechtstreeks door de EG aan de telers toegekend. De verordeningen stellen&#13;
slechts regels voor het bepalen van de hoogte van het quotum.&#13;
Het toewijzen en het herverdelen van zetmeelquotum en het al dan niet koppelen van&#13;
het quotum aan aandelen is dus een privaatrechtelijke aangelegenheid. Wel is te verdedigen dat de algemene beginselen van behoorlijk bestuur analoog van toepassing zijn&#13;
op besluiten van AVEBE over zetmeelquotum. Daarvoor noem ik drie argumenten:&#13;
a. De keuze voor de privaatrechtelijke weg bij de uitvoering van een overheidstaak&#13;
mag niet ten nadele werken van de rechtsbescherming van belanghebbenden.37 De&#13;
normen die gelden voor het uitoefenen van publiekrechtelijke bevoegdheden gelden&#13;
ook als de overheid privaatrechtelijke rechtshandelingen verricht.38 Die normen&#13;
zouden dan ook van toepassing moeten zijn voor de privaatrechtelijke rechtspersoon&#13;
aan wie de uitvoering van een overheidstaak is opgedragen of overgelaten,&#13;
zeker als het gaat om het eenzijdig beperken van rechten.&#13;
b. Er is een aanzienlijk verschil in machtspositie tussen teler en industrie. Zonder&#13;
quotum is de aardappelteelt verliesgevend. Zonder teeltcontract is er geen afzet&#13;
voor geteelde aardappelen. Als de industrie een teler geen nieuw contract aanbiedt&#13;
of zijn quotum inneemt, dan kunnen partijen daarover niet in gelijkwaardigheid&#13;
onderhandelen. Niettemin is AVEBE verplicht in zo’n situatie zich behoorlijk te&#13;
gedragen en haar macht niet te misbruiken, zoals ook de overheid verplicht is tot&#13;
behoorlijk bestuur. Soortgelijke spelregels als in de rechtspraak zijn ontwikkeld&#13;
voor overheidsoptreden ten opzichte van de burger, zouden daarom moeten gelden&#13;
voor een marktpartij die de feitelijke macht heeft om eenzijdig de andere partij&#13;
te benadelen.&#13;
c. AVEBE heeft als coöperatie een structuur, waarin het bestuur de bevoegdheid heeft&#13;
om eenzijdig de rechten en plichten van de leden te wijzigen. Naast de regels hiervoor&#13;
uit statuten en huishoudelijk reglement geldt voor het bestuur van AVEBE ook&#13;
de algemene rechtsplicht om deze bevoegdheid behoorlijk te gebruiken.&#13;
In het algemeen betekent dit bijvoorbeeld: het tijdig bekend maken van een beleidswijziging,&#13;
het kiezen van de voor telers minst bezwaarlijke weg, het hen bieden van&#13;
een termijn voor aanpassing aan nieuw beleid, enz. Meer concreet dient AVEBE bij&#13;
een besluit tot herverdeling van quotum:&#13;
– individuele bezwaren te behandelen analoog aan de procedure in de Algemene wet&#13;
bestuursrecht;&#13;
– nadeelcompensatie te bieden bij onevenredig nadeel, dat wil zeggen: meer dan&#13;
enkele procenten korting van zetmeelquotum.&#13;
Ad 2a. Onrechtmatige daad&#13;
De ontneming in 1999 van het vermogensrecht zetmeelquotum van een groot aantal&#13;
telers voldoet op het eerste gezicht aan alle criteria van een onrechtmatige daad:&#13;
inbreuk, schade, causaliteit en relativiteit. Daartegenover staat echter de besluitvorming&#13;
in de coöperatie. Statutair mag het bestuur ingrijpen in de rechten en plichten&#13;
van de leden.39 De verlaging van de productie in 1998 en 1999 vanwege de marktsituatie&#13;
is daarom een rechtmatig besluit van de coöperatie. AVEBE kan van iedere teler&#13;
het betreffende percentage van het quotum al dan niet tijdelijk innemen. Dit geldt&#13;
temeer bij de verplichte uitvoering van een EG-besluit tot verlaging van het zetmeelquotum, zoals genomen voor de jaren 2000/1 en 2001/2. Anders ligt het echter met&#13;
het besluit tot herverdeling in 1999 en in het algemeen met besluiten om quotum aan&#13;
telers toe te delen ten koste van anderen. Naar mijn mening is er een sterk argument&#13;
voor de stelling dat AVEBE zonder passende vergoeding niet een teler zetmeelquotum&#13;
mag ontnemen en het aan een ander toedelen. Het algemene belang van de coöperatie&#13;
of de belangen van een bepaalde groep (of zelfs de meerderheid) biedt daarvoor&#13;
onvoldoende rechtvaardiging.&#13;
Ad 2b. Ongerechtvaardigde verrijking&#13;
Artikel 6:212 lid 1 BW biedt de mogelijkheid van een zelfstandige vordering, terwijl&#13;
niet altijd vereist is dat sprake is van verwijtbaar handelen.40 Besluiten van AVEBE tot&#13;
herverdeling van zetmeelquotum gaan vaak ten koste van een deel van de telers.41&#13;
Voor de vraag of dezen recht hebben op schadevergoeding biedt o.a. het arrest van de&#13;
Hoge Raad van 15 maart 1996 een handvat.42 De casus was daarbij als volgt: partij A&#13;
is bevoordeeld doordat de overheid de vergunning van B intrekt. A moet dan aan B&#13;
een bepaalde vergoeding betalen omdat deze verrijking ongerechtvaardigd is. Een&#13;
vergelijkbare situatie doet zich voor bij het toedelen van zetmeelquotum aan teler A&#13;
ten koste van teler B.&#13;
Ook als het besluit tot herverdeling in 1999 rechtmatig zou zijn, dan nog hebben&#13;
benadeelden in deze gedachtegang recht op een in redelijkheid te bepalen schadevergoeding&#13;
door de bevoordeelden. Naar mijn mening is dat de verkoopwaarde van het&#13;
ingetrokken quotum c.q. de prijs van de benodigde aandelen om het quotum te herstellen.&#13;
Zonder die vergoeding zijn telers die quotum krijgen ongerechtvaardigd&#13;
verrijkt. Praktisch gezien is echter het aanspreken van hen door alle benadeelden&#13;
onmogelijk. Dat pleit ervoor dat AVEBE de rechtsplicht zou hebben om bij toekenning&#13;
van (extra) quotum een vergoeding te vragen en deze door te geven aan de benadeelden.&#13;
Te verdedigen is om daaraan een minimum te verbinden, bijv. één aandeel of&#13;
een bedrag van ƒ 500.&#13;
Ad 3a. Misbruik van machtspositie&#13;
Ten opzichte van de telers van zetmeelaardappelen heeft AVEBE in haar teeltgebied&#13;
een sterke positie. Deze economische machtspositie is nog versterkt door de zetmeelquotering.&#13;
AVEBE beschikt over het gehele Nederlandse quotum, waarvoor EG-steun&#13;
wordt verleend. De komst van nieuwe aardappelzetmeelfabrieken is uitgesloten.&#13;
AVEBE verdeelt het quotum over de telers. Wie niet beschikt over een individueel&#13;
quotum, en dus geen aanspraak heeft op de minimumprijs, kan niet op winstgevende&#13;
wijze aardappelen telen.&#13;
Voor het gebruik van een economische machtspositie gelden de wettelijke regels&#13;
van de Mededingingswet.43 De Nederlandse Mededingingsautoriteit (NMa) ziet toe op naleving.44 De NMa kan kartelvorming tegengaan en ondernemingen boetes&#13;
opleggen. Artikel 24 van de wet verbiedt misbruik van een economische machtspositie.&#13;
Dit is een rechtstreekse toepassing van art. 86 van het EG-verdrag.45 Dit artikel,&#13;
overigens zelf al een onderdeel van de Nederlandse rechtsorde, noemt (niet uitputtend)&#13;
de criteria voor misbruik. In geval van besluiten tot herverdeling van zetmeelquotum&#13;
zou sprake kunnen zijn van misbruik bij:&#13;
– het opleggen door AVEBE van onbillijke contractuele voorwaarden aan de leveranciers&#13;
van aardappelen (art. 86 Verdrag onder a); en/of&#13;
– het afhankelijk stellen van het afsluiten van contracten van bijkomende voorwaarden&#13;
die geen verband houden met het onderwerp van de overeenkomst (idem&#13;
onder d).&#13;
Het eerste behandel ik hieronder (3b). Het tweede punt kan betekenen dat AVEBE&#13;
de regels overtreedt door een teler te verplichten om aandelen bij te kopen om zijn&#13;
leveringsrecht in stand te houden. Ook is er wat voor te zeggen dat het eenzijdig verlagen&#13;
van het individuele zetmeelquotum zonder passende schaderegeling verboden&#13;
is. Echter: de NMA hanteert als eerste criterium voor het vaststellen van misbruik,&#13;
dat er een beperking is van de mededinging. Aanwijzingen hiervoor zijn dat een&#13;
bedrijf als AVEBE een ongerechtvaardigd onderscheid maakt tussen telers en/of&#13;
telers van levering uitsluit.46 Hetzelfde geldt bij een beroep op artikel 6 van de wet:&#13;
een besluit van AVEBE (als ondernemersvereniging) mag de mededinging op de&#13;
Nederlandse markt niet verstoren. Conclusie is dan dat besluiten van AVEBE tot herverdeling&#13;
van zetmeelquotum in het algemeen niet strijdig zijn met de Mededingingswet.&#13;
Dat sluit echter nog niet uit dat voor de burgerlijke rechter nog wel met succes&#13;
een beroep op strijd met het Europese recht kan worden gedaan.&#13;
Ad 3b. Onredelijk bezwarende bedingen&#13;
De telers van zetmeelaardappelen kunnen een beroep doen op art. 6:2 of 6:233 BW&#13;
sub a en bepalingen uit het teeltcontract of de algemene voorwaarden laten vernietigen,&#13;
indien deze onredelijk bezwarend zijn. Van de in art. 6:236 en 237 opgenomen&#13;
resp. ‘zwarte’ en ‘grijze’ lijst gaat bovendien een zekere reflexwerking uit.47 Dat wil&#13;
zeggen: genoemde lijsten van bedingen die onredelijk bezwarend zijn, respectievelijk&#13;
vermoed worden dat te zijn, zijn weliswaar opgenomen ter bescherming van de particulier,&#13;
maar geven ook een aanwijzing voor mogelijke onredelijkheid van bepalingen&#13;
die in algemene voorwaarden aan een kleine ondernemer worden opgelegd.&#13;
Bepalingen uit statuten en reglementen van AVEBE kunnen, als het gaat om het teeltcontract, opgevat worden als algemene voorwaarden (art. 6:231). Als onredelijk&#13;
zijn dan aan te merken:&#13;
– een eventuele weigering van AVEBE om met een quotumhouder een teeltcontract&#13;
aan te gaan, als deze voldoende in staat is om dat contract na te komen;&#13;
– een eventuele weigering van AVEBE om een quotumoverdracht te accepteren aan&#13;
een niet-aandeelhouder, als deze voldoende in staat is om de leveringscontracten na&#13;
te komen;&#13;
– dat AVEBE zich het recht voorbehoudt om het toegekende zetmeelquotum zonder&#13;
meer in te nemen (art. 6:236a: recht op nakoming);&#13;
– het eventuele verlies van zetmeelquotum als de teler nalaat een teeltovereenkomst&#13;
te sluiten (art. 6:237h: verval van rechten).&#13;
Ik wijs er wel op dat dit een theoretische benadering is. Dergelijke besluiten zijn&#13;
– voor zover ik weet – nog nooit genomen.&#13;
Samenvatting en conclusies&#13;
De quotering van aardappelzetmeel is een onderdeel van het landbouwbeleid in de&#13;
Europese Unie, dat door marktordening stabiele, kostendekkende prijzen wil bereiken&#13;
voor granen en daarmee concurrerende akkerbouwgewassen. Het Nederlandse&#13;
zetmeelquotum is in 1995 toebedeeld aan AVEBE. Het geeft de hoeveelheid aan&#13;
waarvoor de industrie recht heeft op steun, mits de industrie aan de aardappeltelers&#13;
de vastgestelde minimumprijs uitbetaalt. AVEBE heeft daartoe het quotum verdeeld&#13;
onder de telers.&#13;
Iedere teler beschikt zo over een eigen zetmeelquotum, zij het dat dit geen zelfstandig&#13;
bedrijfsmiddel is. AVEBE is namelijk een coöperatie en het bestuur heeft het&#13;
zetmeelquotum onlosmakelijk verbonden aan de eigen regeling van aandelen. Deze&#13;
keuze is een complicatie voor het berekenen van de waarde van zetmeelquotum, maar&#13;
op zich rechtsgeldig. Het mag echter geen belemmering zijn voor de teler die zijn zetmeelquotum&#13;
aan een ander wil overdragen.&#13;
De aanspraken die een teler aan zijn quotum ontleent worden vaak miskend. Dat&#13;
geldt ook voor zetmeelquotum. Het lijkt erop dat een teler vooral dankbaar moet zijn&#13;
voor ieder jaar dat aan hem quotum wordt toegekend. Daartegenover stel ik dat de&#13;
omvang van de aanspraken ook niet moet worden overschat: te verdedigen is dat het&#13;
zetmeelquotum (net als het suikerquotum) een teler wel een voorkeurspositie geeft&#13;
bij het contracteren, maar verder niet meer dan een toekomstig recht op een hogere&#13;
uitbetalingsprijs. Dat recht bestaat overigens alleen omdat AVEBE zelf een quotum&#13;
heeft en indien en voor zover AVEBE daarop aanspraak maakt.&#13;
Wanneer een teler quotum heeft en zijn contract nakomt, en ook kan blijven nakomen,&#13;
dan is het ontnemen van het quotum of het beëindigen van de contractuele relatie&#13;
in beginsel onrechtmatig. Ook mag de quotumhouder in principe zelf bepalen aan&#13;
wie hij zijn quotum overdraagt, mits deze in staat is het teeltcontract na te komen en&#13;
met name ook landbouwgrond heeft in het teeltgebied. Is de verkoper van het quotum&#13;
echter pachter, dan zou hij de opbrengst wel met de verpachter moeten delen.&#13;
Rechtmatig is een quotumverlaging als gevolg van een productiebeperking, door&#13;
de overheid of AVEBE zelf, tenzij dit onevenredig en zonder compensatie over de&#13;
quotumhouders wordt verdeeld. Besluiten tot herverdeling van zetmeelquotum, waarbij benadeelden geen vergoeding krijgen, zijn in strijd met een algemene behoorlijkheidsnorm&#13;
en wellicht ook met Europese rechtsregels inzake eerlijke concurrentie.&#13;
Ook kan het aangemerkt worden als een ongerechtvaardigde verrijking van degenen&#13;
aan wie zetmeelquotum wordt toebedeeld.&#13;
Gebruikte literatuur&#13;
Van Buuren 1997&#13;
P.J.J. van Buuren, ‘Varkensmester’, in: F.H. van der Burg, P.J.J. van Buuren,&#13;
J.H. van der Veen (red.), AB Klassiek, p. 244, standaarduitspraken bestuursrecht,&#13;
opnieuw geannoteerd, W.E.J. Tjeenk Willink, Deventer 1997&#13;
Dendermonde 1979&#13;
M. Dendermonde en H.N. Sierman, Hoe wij het rooiden. De veenkoloniale aardappelboer&#13;
en zijn industrie, AVEBE, Veendam 1979&#13;
Hartkamp 1996&#13;
A.S. Hartkamp, Mr. C. Asser’s Handleiding tot de beoefening van het Nederlands&#13;
burgerlijk recht. Verbintenissenrecht, deel I., De verbintenis in het algemeen.,&#13;
W.E.J. Tjeenk Willink, Deventer 1996&#13;
Hartlief 2000&#13;
T. Hartlief, ‘Op zoek naar het bereik van artikel 1 Eerste protocol: de fiscus graaft&#13;
tot op de bodem (Gasus)’, In: R.A. Lawson en E. Myjer (red.), 50 jaar EVRM,&#13;
50 jaar Europees Verdrag voor de Rechten van de Mens, 1950-2000, p. 313-323,&#13;
Stichting NJCM Boekerij, Leiden 2000&#13;
Mijnssen en de Haan 1992&#13;
F.H.J. Mijnssen en P. de Haan, Mr. C. Asser’s Handleiding tot de beoefening van&#13;
het Nederlands burgerlijk recht. Zakenrecht, deel I., Algemeen goederenrecht,&#13;
W.E.J. Tjeenk Willink, Deventer 1996&#13;
Nicolaï e.a. 1994&#13;
P. Nicolaï, B.K. Olivier, L.J.A. Damen en H. Troostwijk, Bestuursrecht, Factotum,&#13;
Amsterdam, 1994&#13;
Vranken 1998&#13;
J.B.M. Vranken, ‘De strijd om het nieuwe verrijkingsrecht’, NJB, 1998, p. 1495-1503</content><legacyfootnotes>1. De naam AVEBE is afgeleid van ‘Aardappelmeel Verkoop Bureau’, oorspronkelijk een gemeenschappelijke&#13;
instelling ten dienste van de coöperatieve zetmeelfabrieken. De geschiedenis van de zetmeelindustrie&#13;
tot in de 70er jaren wordt beeldend, zij het nogal rooskleurig, beschreven door Dendermonde (1979).&#13;
2. Een minderheid woont in Overijssel, Gelderland en Friesland, een vrij grote groep in het Weser-Emsland&#13;
(BRD). Daarnaast is er in de BRD ook een beperkt aantal contracttelers zonder aandelen. Deze&#13;
worden, voor zover ik kan nagaan, wat betreft het zetmeelquotum op gelijke wijze behandeld als de&#13;
aandeelhouders.&#13;
3. Gezien de waarde van het zetmeel en de transportkosten van aardappelen omvat het teeltgebied de&#13;
akkerbouwgronden in een straal van max. 200 km rond de fabriek.&#13;
4. Statuten AVEBE, art. 8 lid 1-3.&#13;
5. Huishoudelijk reglement AVEBE, art. 13. AVEBE kan de door de teler opgegeven oppervlakte corrigeren.&#13;
Tevens maken partijen afspraken over het moment van levering. Zowel bij vroege (in augustus, de&#13;
voormalersregeling) als late (in de wintermaanden) levering gelden prijstoeslagen.&#13;
6. De Europese Unie voegt weliswaar een nieuwe dimensie toe aan de Europese eenwording, maar heeft&#13;
zelf geen rechtspersoonlijkheid. De Europese Gemeenschappen vormen nog steeds het fundament. Om&#13;
die reden gebruik ik hier verder de afkorting EG.&#13;
7. Verordening (EEG) nr. 19 van de Raad, 4 april 1962, PB 30, p. 933.&#13;
8. Verordening (EEG) nr. 55 van de Raad, 30 juni 1962, PB 54, p. 1583: steunmaatregelen voor graanverwerking&#13;
en de zetmeelindustrie.&#13;
9. Verordening (EEG) nr. 120/67 van de Raad, 13 juni 1967, PB 117, p. 2269: een nieuwe marktordening&#13;
voor granen en aanverwante producten.&#13;
10. Verordening (EEG) nr. 1766/92 van de Raad, 30 juni 1992, PB L 181, p. 21: opnieuw herziening van de&#13;
marktordening.&#13;
11. Verordening (EEG) nr. 1543/93 van de Raad, 14 juni 1993, PB L 154, p. 4, ingetrokken per 1 juli 1995.&#13;
12. Verordening (EEG) 1711/93 van de Commissie, 30 juni 1993, PB L 159, p. 84, gewijzigd bij Verordening&#13;
(EG) 1993/94 van de Commissie, 1 augustus 1994, PB L 200, p. 13, ingetrokken bij Verordening&#13;
97/95. Gemiddeld bestaat een aardappel voor 20% uit zetmeel. Hoe meer zetmeel, hoe zwaarder de&#13;
aardappel. Door deze (steekproefsgewijs) onder water te wegen bepaalt de fabriek aan de hand van de&#13;
tabel van de verordening het zetmeelgehalte, waarop de minimum-uitbetaling per ton aardappelen&#13;
berust. De norm in de tabel kan overigens afwijken van de feitelijk te behalen zetmeelopbrengst.&#13;
13. Verordening (EG) 1868/94 van de Raad, 27 juli 1994, PB L 197, p. 4.&#13;
14. Verordening (EG) 97/95 van de Commissie, 17 januari 1995, PB L 16, p. 3&#13;
15. Verordening (EG) 1949/95 van de Commissie, 7 augustus 1995, PB L 187, p. 6.&#13;
16. Verordening (EG) 1252/99 van de Raad, 17 mei 1999, PB L160, p. 15, tot wijziging van verordening 1868/94.&#13;
17. Verordening (EG) 1259/1999 van de Raad, 17 mei 1999, PB L 160, p. 113, in Nederland uitgewerkt in de&#13;
Regeling milieuvoorwaarde EG-subsidie zetmeelaardappelen, Stcrt. 10 maart 2000, nr. 50. Het verbinden&#13;
van milieu-voorwaarden aan EG-inkomenssteun wordt ook wel “cross-compliance” genoemd. Het&#13;
is een trend die lijkt door te zetten.&#13;
18. Tevens beschikt AVEBE over een deel van het Duitse zetmeelquotum, door overname van een zetmeelindustrie&#13;
met fabrieken te Wendland en Prignitz, alsmede van het Franse quotum (fabriek te Haussimont).&#13;
Het zetmeelquotum is dus aan een land toegewezen, maar noch de eigenaar van de industrie&#13;
noch de telers behoeven diezelfde nationaliteit te hebben. Ik beperk me hier, zoals vermeld, tot het&#13;
Nederlandse quotum.&#13;
19. Op grond van de Wet op de bedrijfsorganisatie (1950, Stb. K 22, laatstelijk gewijzigd 1999, Stb. 358) heeft&#13;
een (Hoofd)productschap als openbaar (bedrijfs)lichaam publiekrechtelijke, verordenende bevoegdheden&#13;
binnen een sector m.b.t. productie, verwerking en afzet. De Landbouwwet (1957, Stb. 342, laatstelijk&#13;
gewijzigd 1999, Stb. 253) en de Overdrachtsregeling bevoegdheden Landbouwwet 1966 algemeen (Stcrt.&#13;
20 oktober 1966, nr. 205, laatstelijk gewijzigd Stcrt. 10 maart 2000, nr. 50) geven het Productschap specifieke&#13;
bevoegdheden ten aanzien van de uitvoering van EG-verordeningen, waaronder het opleggen van&#13;
heffingen en het toekennen van subsidies. Het inmiddels opgeheven Landbouwschap had gelijke&#13;
bevoegdheden ten opzichte van de bedrijfstak van agrarische producenten (ongeacht de sector).&#13;
20. In 1998 is het systeem enigszins aangepast. Sindsdien is het gemiddelde van de 2 jaren met de hoogste&#13;
opbrengst in veldgewicht/hectare de factor in de rekenformule.&#13;
21. In 1998 heeft AVEBE vanwege de moeilijke marktsituatie vrijwillig gekozen voor een productiebeperking&#13;
van 10%, dus: Q x 0.9.&#13;
22. Er zijn aanvullende regels voor uitbetaling van aardappelen die (in eerste instantie) boven het quotum&#13;
worden geleverd, de zogenaamde B-, C-, P- over- en restaardappelen, hier verder buiten beschouwing&#13;
gelaten.&#13;
23. Daarbij besloot het bestuur opnieuw tot een vrijwillige productiebeperking van 5,8%, zodat Q = 507.000&#13;
ton zetmeel.&#13;
24. De maximale korting van12% betreft hen die hun oude leveringsrecht geheel benutten (30 ton veldgewicht&#13;
per aandeel).&#13;
25. Zie art 23 en 46 van de Landbouwwet en art 1 sub III van de Overdrachtsregeling bevoegdheden Landbouwwet&#13;
1966 Algemeen.&#13;
26. Art. 3, 5, 6 en 23 van de statuten van AVEBE.&#13;
27. Mijnssen en De Haan (1992), p. 4. Sommige quota (melk, suiker, ammoniak en fosfaat) zijn overigens&#13;
ook erkend als bedrijfsmiddel waarop afschrijving mogelijk is.&#13;
28. Met ‘eigendom’ bedoel ik hier het begrip ‘possessions’ in art. 1 van het Eerste Protocol bij het EVRM.&#13;
Wellicht is ‘vermogen’ een betere vertaling, omdat het eigendomsrecht volgens het BW slechts betrekking&#13;
heeft op zaken. Ik volg hier het gewone spraakgebruik, waarin iemand (evenals volgens het oud&#13;
BW) eigenaar kan zijn van quotum. Zie hierover bijv. ook Hartlief (2000), p. 323.&#13;
29. De bescherming van het grondrecht van ongestoord genot van eigendom gaat in elk geval niet zover dat&#13;
iedere aantasting onrechtmatig is. Onder voorwaarden mag de wetgever, ook zonder vergoeding,&#13;
iemand zijn vermogensrechten gedeeltelijk ontnemen, zoals nog onlangs weer (inzake varkensrechten)&#13;
door het Hof Den Haag is bevestigd (Staat der Nederlanden/NVV e.a. 20 januari 2000, Agr.r. 2000/5001).&#13;
Zie ook Van Buuren (1997), p. 244.&#13;
30. Bij de quota die met het oog op het milieu zijn ingesteld (ammoniak en fosfaat) is sprake van een vrijstelling&#13;
van een verbod. In principe zou dit overigens, zoals bij melk, ook wel geregeld kunnen worden&#13;
als vrijstelling van een heffing.&#13;
31. Er is hier geen sprake van een opschortende voorwaarde, omdat de levering van de aardappelen geen&#13;
toekomstige, onzekere gebeurtenis is in de zin van art. 38 lid 1 BW. Zie Hartkamp (1996), p. 118.&#13;
32. Dezelfde kenmerken heeft het suikerquotum. Ook het fabrieksquotum van melk (en vet in melk) gaat&#13;
uit van een leveringscontract. Verschil is dat het melkquotum de producent het recht geeft op vrijstelling&#13;
van een heffing en dat deze vrijstelling in 1984 rechtstreeks aan de melkproducenten is toegekend.&#13;
33. Mijnssen en de Haan (1992), p. 10 en p. 38.&#13;
34. Zoals ik hiervoor al heb aangestipt: een beperkt aantal Duitse telers-contractanten beschikt wel over&#13;
quotum, maar niet over aandelen.&#13;
35. Daarbij ga ik ervan uit dat een aandeel zonder zetmeelquotum geen waarde heeft. Is dat wel zo, dan&#13;
moet die waarde aan de pachter volledig vergoed worden. De waarde van een aandeel (zonder zetmeelquotum)&#13;
kan overigens ook negatief zijn.&#13;
36. Art. 23a Landbouwwet: de artikelen 4:7 en 4:8 blijven bij beschikkingen buiten toepassing. Dus geen&#13;
zienswijzen van de quotumhouder bij beslissingen over het recht op compensatie.&#13;
37. Nicolaï e.a. (1994), p. 428.&#13;
38. Id., p. 409.&#13;
39. Statuten AVEBE, bijv. art. 6 lid 1 en 4 en art. 8.&#13;
40. Vranken (1998) spreekt van ‘een aanvalswapen’, waarvoor in de rechtspraktijk in toenemende mate&#13;
belangstelling is.&#13;
41. Toekennen van (extra) quotum aan telers is geen probleem voor zover daarvoor quotum beschikbaar is,&#13;
bijv. door vrijwillig inleveren of het bevoegd intrekken.&#13;
42. HR 15-3-1996, NJ 1997, nr. 3, Van der Tuuk Adriani/Batelaan, besproken door Vranken (1998).&#13;
43. Wet van 22 mei 1997, Stb. 1997, 242.&#13;
44. De werkwijze is gepubliceerd in Stcrt. 17 januari 2000, nr. 11.&#13;
45. Art. 42 van het Verdrag beperkt weliswaar de toepassing van art. 85 t/m 90 op de handel in landbouwproducten,&#13;
maar Verordening 26 van de Raad (Pb. 1962, p.993) bevestigt die toepassing juist, zij het met&#13;
een specifieke uitzondering voor artikel 85 lid 1.&#13;
46. Dit is gebleken bij de behandeling van een klacht bij de NMa van bijna 30 telers tegen het herverdelingsbesluit&#13;
van AVEBE in 1999 (Hoezen e.a./AVEBE, zaaknr. 1417, niet gepubliceerd). De klacht is daarop&#13;
ingetrokken.&#13;
47. Memorie van Toelichting, parlementaire geschiedenis invoering Boek 6, p.1651: “een zekere normerende&#13;
werking”.&#13;
</legacyfootnotes><footnotes><footnote/></footnotes><auteurs>mr. drs. C.C. van Harten</auteurs><published>2000-11-01 00:00:00</published><modified>1999-02-23 00:00:00</modified><editiondate>2000-11-01</editiondate><htmlpath>https://denhollander.info/artikel/5675</htmlpath></article>
</articles></edition>