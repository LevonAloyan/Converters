<edition><articles><article><jaar>2004</jaar><naam>Tijdschrift voor Agrarisch Recht</naam><uitgave>7/8</uitgave><aflevering>7</aflevering><searchword>TvAR 7/8/2004</searchword><id>3738</id><udhid>UDH:TvAR/3738</udhid><titel>Koning / Vercauteren (TvAR 2004/5238)</titel><searchwords><searchword>TvAR 7/8/2004</searchword><searchword>TvAR 2004/5238</searchword><searchword>UDH:TvAR/3738</searchword></searchwords><attachments><attachment><name>2004_nr 78_Rechtspraak_5238.pdf</name><extention>pdf</extention><url>https://denhollander.info/download/3734/ci</url></attachment></attachments><inleiding>ARREST IN DE ZAAK VAN:&#13;
M.C.W. Koning, wonende te Schermer,&#13;
eiser tot cassatie,&#13;
advocaat: mr. J. van Duijvendijk-Brand,&#13;
tegen&#13;
Th.F.M. Vercauteren-Koning, wonende te&#13;
Schermer,&#13;
verweerster in cassatie,&#13;
niet verschenen.&#13;
1. Het geding in feitelijke instanties&#13;
Verweerster in cassatie – verder te noemen:&#13;
Vercauteren – heeft bij exploot van 16 januari&#13;
1996 eiser tot cassatie – verder te noemen:&#13;
Koning – gedagvaard voor de rechtbank te&#13;
Alkmaar en gevorderd bij vonnis, voor zover&#13;
mogelijk uitvoerbaar bij voorraad:&#13;
I. Koning te veroordelen om binnen één maand&#13;
na betekening van dit vonnis mee te werken aan&#13;
het opstellen van een boedelbeschrijving als&#13;
bedoeld in art. 3:194 BW en 674 Rv. over het&#13;
vermogen van mevrouw Koning-Berger, overleden&#13;
op 23 mei 1995, hierna: erflaatster, onder&#13;
verbeurte van een dwangsom van ƒ 1.000,—&#13;
voor iedere dag, dat hij in gebreke blijft aan&#13;
deze veroordeling te voldoen;&#13;
II. te bepalen dat wegens schending van het&#13;
wettelijk erfdeel van Vercauteren bij het thans&#13;
aanwezige vermogen van de nalatenschap van&#13;
erflaatster zal worden geteld:&#13;
de waarde van de onroerende zaken zoals&#13;
deze door erflaatster aan Koning in eigendom&#13;
zijn overgedragen bij akte van 31 oktober&#13;
1991, verminderd met de door hem daadwerkelijk&#13;
aan erflaatster betaalde koopprijs;&#13;
III. te bepalen dat de door Koning verkregen&#13;
materiële bevoordelingen als gevolg van de&#13;
overdracht zoals onder 1 bedoeld zullen worden&#13;
verminderd met een zodanig bedrag dat&#13;
uit het saldo van de nalatenschap van erflaatster&#13;
het aan Vercauteren toekomende wettelijk&#13;
erfdeel uitgekeerd zal kunnen worden;&#13;
IV. Koning te veroordelen om in de nalatenschap&#13;
van erflaatster in te brengen de materiële&#13;
bevoordelingen zoals deze door hem zijn verkregen&#13;
c.q. zijn genoten, meer in het bijzonder&#13;
de materiële bevoordelingen zoals deze&#13;
zijn gerealiseerd door middel van de overdracht&#13;
aan hem van het onverdeeld aandeel in&#13;
het vennootschapsvermogen van de vennootschap&#13;
onder firma [A], plaatsgevonden bij&#13;
akte van 31 oktober 1991;&#13;
V. Koning te veroordelen om aan Vercauteren&#13;
uit te betalen een bedrag ad ƒ 50.000,— bij&#13;
wijze van voorschot op haar aandeel in de&#13;
nalatenschap;&#13;
VI. Koning te veroordelen om binnen drie&#13;
maanden na betekening van dit vonnis ten&#13;
overstaan van de door de rechtbank benoemde&#13;
rechter-commissaris rekening en verantwoording&#13;
af te leggen van het door Koning gevoerde&#13;
beheer over het vermogen van erflaatster&#13;
sedert 1 januari 1990 tot aan 18 november&#13;
1993, althans het tijdstip dat dit beheer feitelijk&#13;
werd beëindigd;&#13;
– voorts te bepalen dat het bedrag van de ontvangsten&#13;
en de uitgaven van de rekening zullen&#13;
worden vastgesteld, het saldo zal worden&#13;
bepaald en Koning te veroordelen tot betaling&#13;
aan Vercauteren, althans dat de boedel van de&#13;
nalatenschap van erflaatster een zodanige som&#13;
zal toekomen als deze uit de rekening en verantwoording&#13;
zal blijken, vermeerderd met de&#13;
wettelijke rente over dit bedrag vanaf de dag&#13;
der dagvaarding, zijnde 16 januari 1996, tot&#13;
aan de dag der algehele voldoening;&#13;
– dit vonnis uitvoerbaar bij voorraad te verklaren;&#13;
– te bepalen dat indien Koning in gebreke&#13;
mocht blijven op de door de rechter-commissaris&#13;
bepaalde dag te verschijnen of rekening&#13;
te doen of de aan de rechter-commissaris over&#13;
te leggen rekening binnen de daartoe bepaalde&#13;
termijn aan Vercauteren verzuimt te betekenen,&#13;
Koning daartoe zal kunnen worden genoodzaakt&#13;
door de inbeslagname en verkoop van&#13;
zijn goederen tot een bedrag van ƒ 100.000,–&#13;
inclusief rente en kosten en door middel van&#13;
lijfsdwang, en&#13;
– Koning te veroordelen in de kosten van&#13;
deze procedure.&#13;
De rechtbank heeft, bij verstekvonnis van&#13;
20 juni 1996, de vorderingen toegewezen.&#13;
Koning is bij exploot van 11 juli 1996 tegen&#13;
dit vonnis in verzet gekomen en heeft gevorderd&#13;
hem te ontheffen van de veroordelingen&#13;
sub II, III, IV en V, en Vercauteren haar desbetreffende&#13;
vorderingen alsnog te ontzeggen.&#13;
Vercauteren heeft de vordering van Koning&#13;
bestreden, een akte aanvulling van eis genomen&#13;
en gevorderd:&#13;
Koning te veroordelen om in het kader van de&#13;
overname van het aandeel van erflaatster in de&#13;
vennootschap onder [A] uitvoering te geven&#13;
aan artikel 16 van de vennootschapsakte ter&#13;
vaststelling van de vermogenswaarde van het&#13;
aandeel van erflaatster ondermeer inhoudende&#13;
de benoeming van drie deskundigen ter vaststelling&#13;
van de agrarische waarde van de tot&#13;
het vermogen behorende roerende en onroerende&#13;
zaken per 1 januari 1991 en voorts mee&#13;
te werken aan de waardebepaling van de tot&#13;
het vermogen van de onderneming behorende&#13;
heffingvrije hoeveelheid melk onder gehoudenheid&#13;
het meerdere boven het bedrag van&#13;
ƒ 283.000,– te vergoeden aan de nalatenschap&#13;
van erflaatster, althans het aandeel daarin van&#13;
Vercauteren als deelgerechtigde in de nalatenschap&#13;
uit te keren aan haar.&#13;
Bij tussenvonnis van 1 oktober 1998 heeft de&#13;
rechtbank de zaak naar de rol verwezen voor&#13;
het nemen van een akte aan de zijde van Vercauteren&#13;
en bij tussenvonnis van 6 mei 1999&#13;
heeft zij een deskundigenbericht bevolen, drie&#13;
deskundigen benoemd en een aantal vragen&#13;
geformuleerd.&#13;
Na deskundigenbericht heeft Vercauteren een&#13;
akte aanpassing gronden en aanvulling van eis&#13;
genomen.&#13;
De rechtbank heeft bij eindvonnis van 10 augustus&#13;
2000 het verzet van Koning tegen het&#13;
verstekvonnis van 20 juni 1996 gegrond verklaard,&#13;
dit vonnis ten aanzien van de veroordelingen&#13;
onder II, III, IV en V vernietigd, de&#13;
proceskosten aldus gecompenseerd dat iedere&#13;
partij de eigen kosten draagt, met dien verstande&#13;
dat Koning aan Vercauteren de kosten&#13;
van deskundigenbericht van ƒ 6.815,– dient te&#13;
voldoen, dit vonnis tot zover uitvoerbaar bij&#13;
voorraad verklaard, en het meer of anders&#13;
gevorderde afgewezen.&#13;
Tegen de vonnissen van 1 oktober 1998, 6 mei&#13;
1999 en 10 augustus 2000 heeft Vercauteren&#13;
hoger beroep ingesteld bij het gerechtshof te&#13;
Amsterdam. Bij memorie van grieven heeft zij&#13;
haar eis gewijzigd en vermeerderd en gevorderd&#13;
de drie vermelde vonnissen te vernietigen&#13;
en opnieuw rechtdoende&#13;
I. de vorderingen van Vercauteren, zoals in de&#13;
procedure in eerste aanleg gesteld, aangevuld&#13;
en/of gewijzigd, in stand te houden, althans&#13;
toe te wijzen, daaronder begrepen dat het verzet&#13;
van Koning in zoverre ongegrond zal&#13;
worden verklaard, althans dat Koning in dat&#13;
verzet niet-ontvankelijk wordt verklaard, en&#13;
voorts in dat verband te bepalen de overnamesom&#13;
die Koning dient te voldoen, met betrekking&#13;
tot de overname van het aandeel in de&#13;
vennootschap onder firma van erflaatster,&#13;
inclusief de uit de boeken blijkende vordering&#13;
van erflaatster op 31 december 1990;&#13;
II. Koning te veroordelen aan de boedel in de&#13;
nalatenschap van erflaatster te voldoen het&#13;
bedrag dat hij uit hoofde van overname van&#13;
het aandeel in de vennootschap verschuldigd&#13;
is, verminderd met hetgeen door hem inmiddels&#13;
daartoe aan de nalatenschap is vergoed;&#13;
III. Koning te veroordelen om aan de boedel&#13;
c.q. de nalatenschap van erflaatster te voldoen&#13;
het verschil tussen de voorbehouden stille&#13;
reserves en de reële waarde van de opstallen&#13;
per datum beëindiging van de vennootschap,&#13;
zijnde een bedrag van ƒ 116.000,–.&#13;
Koning heeft incidenteel hoger beroep ingesteld.&#13;
Bij arrest van 18 april 2002 heeft het hof het&#13;
vonnis van 10 augustus 2000 vernietigd, doch&#13;
alleen voor zover daarbij het in de hoofdzaak&#13;
meer of anders gevorderde werd afgewezen,&#13;
de bestreden vonnissen voor al het overige&#13;
bekrachtigd en, opnieuw rechtdoende:&#13;
a. Koning veroordeeld om een zo groot&#13;
bedrag in de nalatenschap van de erflaatster&#13;
terug te doen keren als nodig is om de nog&#13;
onbetaalde nalatenschapsschulden geheel te&#13;
voldoen, doch ten hoogste een bedrag van&#13;
ƒ 180.018,–;&#13;
b. Koning veroordeeld om aan Vercauteren te&#13;
voldoen 3/4 x een-zevende gedeelte van het&#13;
verschil tussen het bedrag dat Koning ingevolge&#13;
de veroordeling onder a in de nalatenschap&#13;
van de erflaatster terug moet doen keren,&#13;
en het beloop van de nog onbetaalde nalatenschapsschulden,&#13;
mits dat verschil een positief&#13;
bedrag uitmaakt;&#13;
c. de proceskosten van het hoger beroep gecompenseerd&#13;
zodat iedere partij de eigen kosten&#13;
draagt;&#13;
d. dit arrest uitvoerbaar bij voorraad verklaard,&#13;
en&#13;
e. het meer of anders gevorderde afgewezen.&#13;
Het arrest van het hof is aan dit arrest gehecht.&#13;
2. Het geding in cassatie&#13;
Tegen het arrest van het hof heeft Koning&#13;
beroep in cassatie ingesteld. De cassatiedagvaarding&#13;
is aan dit arrest gehecht en maakt&#13;
daarvan deel uit.&#13;
Tegen de niet verschenen Vercauteren is verstek&#13;
verleend.&#13;
Koning heeft de zaak doen toelichten door&#13;
zijn advocaat.&#13;
De conclusie van de Advocaat-Generaal L.&#13;
Timmerman strekt tot vernietiging van het&#13;
arrest van het hof en verwijzing van de zaak&#13;
naar een ander hof.&#13;
3. Beoordeling van het middel&#13;
3.1 In cassatie kan van het volgende worden&#13;
uitgegaan.&#13;
(i) Koning en Vercauteren zijn broer en zus.&#13;
Evenals hun vijf andere broers en zussen zijn&#13;
zij elk voor een-zevende deel gerechtigd tot&#13;
de nalatenschap van hun op 23 mei 1995 overleden&#13;
moeder, Koning-Berger (de moeder).&#13;
(ii) De moeder was in algehele gemeenschap&#13;
van goederen gehuwd met N.H. Koning, de&#13;
vader van Koning en Vercauteren (de vader).&#13;
De vader dreef een melkveebedrijf. Koning&#13;
daarin op zijn zeventiende komen meewerken.&#13;
(iii) Op 1 januari 1974 zijn de vader (toen 60&#13;
jaar oud) en Koning (toen 29 jaar oud) met&#13;
betrekking tot het melkveebedrijf een vennootschap&#13;
onder firma aangegaan.&#13;
(iv) Deze vennootschap is bij notariële akte&#13;
van 17 juni 1976 vastgelegd. Blijkens art. 4 van&#13;
de in deze akte opgenomen statuten heeft de&#13;
vader in de vennootschap onder meer ingebracht&#13;
zijn veehoudersbedrijf en de daarbij&#13;
behorende onroerende zaken, bestaande uit&#13;
grond, de boerderij en verdere opstallen (totale&#13;
oppervlakte 34.63.30 ha). Daarbij is vastgelegd&#13;
dat de vader:&#13;
“(...) zich de stille reserves nu, en eventueel in&#13;
de toekomst aanwezig in de voormelde&#13;
onroerende goederen begrepen opstallen, uitdrukkelijk&#13;
voorbehoudt.”&#13;
Voorts is in de statuten onder meer het volgende&#13;
bepaald:&#13;
Artikel 5.&#13;
1. De vennoten worden voor hetgeen zij in&#13;
geld of goederen in de vennootschap inbrengen&#13;
in de boeken der vennootschap gecrediteerd&#13;
op de daartoe te hunnen behoeve te openen&#13;
rekening ten belope van het bedrag of de&#13;
waarde dier goederen (...).&#13;
Artikel 16.&#13;
1. Bij het eindigen der vennootschap is ieder&#13;
der vennoten in het vermogen der vennootschap&#13;
gerechtigd voor het bedrag waarvoor&#13;
hij ingevolge het bepaalde in artikel 5 in de&#13;
boeken der vennootschap is gecrediteerd, vermeerderd&#13;
of verminderd met zijn aandeel in&#13;
de winst of het verlies gemaakt of geleden&#13;
blijkens de verlies- en winstrekening (...), met&#13;
dien verstande dat op deze na beëindiging van&#13;
de vennootschap op te maken balans de onroerende&#13;
en roerende lichamelijke zaken zullen&#13;
worden geschat op de wijze als is voorgeschreven&#13;
bij boedelscheidingen waarbij minderjarigen&#13;
zijn betrokken en waarbij, ingeval&#13;
van voortzetting der vennootschap door één&#13;
der vennoten de onroerende goederen gewaardeerd&#13;
dienen te worden naar de agrarische&#13;
gebruikswaarde voor de veehouderij.&#13;
Artikel 17.&#13;
1. Ingeval van eindigen der vennootschap (...)&#13;
heeft de andere vennoot het recht de zaken&#13;
der vennootschap voort te zetten. (...).&#13;
2. Hetzelfde geldt ingeval een vennoot ontbinding&#13;
heeft gevraagd en verkregen, in welk&#13;
geval de vennoot die ontbinding gevraagd en&#13;
verkregen heeft de zaken van de vennootschap&#13;
voortzet. (...).&#13;
Artikel 18.&#13;
1. (...) de vennoot die aldus de zaken der vennootschap&#13;
wenst voort te zetten, zal het recht&#13;
hebben te verlangen dat de zaken der vennootschap&#13;
aan hem worden overgedragen&#13;
onder gehoudenheid alle passiva der vennootschap&#13;
voor zijn rekening te nemen.&#13;
(...).&#13;
3. De vennoot die de zaken der vennootschap&#13;
voortzet is alsdan uitsluitend gehouden tot&#13;
uitkering aan de andere vennoot (...) van het&#13;
aan deze blijkens het in artikel 16 bepaalde&#13;
toekomende (...) zoals hierna in artikel 19 is&#13;
bepaald.&#13;
Artikel 19.&#13;
1. Bij voortzetting der zaken in de gevallen in&#13;
artikel 18 bedoeld, zal de uitkering die ex artikel&#13;
16 door de voortzettende vennoot verschuldigd&#13;
is, moeten plaatsvinden in veertig&#13;
halfjaarlijkse termijnen, waarvan de eerste&#13;
vervalt zes maanden na het eindigen der vennootschap,&#13;
de tweede weer zes maanden later&#13;
en zo vervolgens onder bijbetaling van een&#13;
rente van zes procent per jaar over het onafgeloste&#13;
gedeelte.&#13;
(...).&#13;
3. Gemelde uitkering is te allen tijde aflosbaar.&#13;
Artikel 21.&#13;
Ieder der vennoten is voor een gelijk deel gerechtigd&#13;
in de activa en passiva der vennootschap,&#13;
behoudens het in artikel 4 gemelde&#13;
voorbehoud, gemaakt (...) ten aanzien van de&#13;
in de opstallen aanwezige stille reserves, onder&#13;
verplichting tot verrekening van de gecrediteerde&#13;
bedragen.&#13;
Deze bepaling zal zoveel mogelijk toepassing&#13;
vinden in geval van liquidatie, onverminderd&#13;
het bepaalde in artikel 16.&#13;
(v) De vader is op 15 oktober 1983 overleden.&#13;
Bij leven had hij een zogeheten langstlevendentestament&#13;
gemaakt met een ouderlijke boedelverdeling,&#13;
waarbij alle tot zijn nalatenschap&#13;
(waartoe de kinderen medegerechtigd waren)&#13;
behorende baten aan zijn echtgenote werden&#13;
toegedeeld. Op grond daarvan werd de moeder&#13;
gerechtigd tot het gehele aandeel van de&#13;
vader in de vennootschap, namelijk voor de&#13;
helft ingevolge huwelijksvermogensrecht en&#13;
voor de andere helft krachtens erfrecht.&#13;
(vi) In augustus 1984 is een concept-aangifte&#13;
successierecht – met daarbij gevoegd een balans&#13;
van de vennootschap per 31 december 1982 en&#13;
per 15 oktober 1982 – alsmede een concept&#13;
akte van scheiding en deling van de ontbonden&#13;
huwelijksgemeenschap en de nalatenschap&#13;
opgesteld. De verdeling van de nalatenschap&#13;
van de vader is in 1984 overeenkomstig deze&#13;
concepten totstandgekomen.&#13;
(vii) Na het overlijden van de vader heeft de&#13;
moeder (toen bijna 68 jaar oud) de vennootschap&#13;
met Koning (inmiddels bijna 39 jaar&#13;
oud) in 1983 voortgezet op de voet van de&#13;
akte van 17 juni 1976. Aan deze (voortgezette)&#13;
vennootschap lag de bedoeling ten grondslag&#13;
dat Koning te zijner tijd het bedrijf alleen zou&#13;
kunnen voortzetten, tegen een vergoeding aan&#13;
de moeder of haar andere kinderen tot een&#13;
zodanig bedrag dat die voortzetting nog juist&#13;
haalbaar en bedrijfseconomisch verantwoord&#13;
zou zijn.&#13;
(viii) In 1985 heeft de vennootschap ruim&#13;
14 ha grond bijgekocht voor een bedrag van&#13;
ƒ 37.500,– per ha. Voorts is in of omstreeks&#13;
datzelfde jaar aan haar een referentiehoeveelheid&#13;
melk (melkquotum) ten belope van&#13;
233.327 kg toegekend.&#13;
(ix) Blijkens de jaarstukken van de vennootschap&#13;
over 1990 bedroeg het kapitaal van de&#13;
moeder per 31 december 1990 ƒ 311.023,–.&#13;
(x) Bij notariële akte van 31 oktober 1991 is&#13;
de vennootschap tussen Koning en de moeder&#13;
ontbonden en is het vennootschapsvermogen&#13;
geheel aan Koning toegedeeld. De akte houdt&#13;
onder meer het volgende in:&#13;
– de moeder en Koning zijn de enige firmanten;&#13;
– tot het vermogen van de vennootschap&#13;
behoren onder meer onroerende zaken, waaronder&#13;
grond met boerderij en loopstalschuur,&#13;
ter grootte van 49.15.20 ha, alsmede een op&#13;
die grond rustend melkquotum;&#13;
– de moeder en Koning zijn overeengekomen&#13;
de vennootschap per 1 januari 1991 te ontbinden&#13;
en het vermogen in volle eigendom aan&#13;
Koning toe te delen;&#13;
– ter uitvoering hiervan wordt aan Koning&#13;
“de volle eigendom van voormelde onroerende&#13;
goederen, alsmede van voormelde referentiehoeveelheid&#13;
melk” toegedeeld.&#13;
(xi) De waarde van het aldus door de moeder&#13;
aan Koning toegescheiden aandeel is door hen&#13;
vastgesteld op ƒ 283.000,–. Dit bedrag is door&#13;
Koning van zijn moeder geleend. Met het oog&#13;
hierop is een schuldbekentenis opgesteld, waarin&#13;
Koning, zakelijk weergegeven, verklaart:&#13;
– dat de vennootschap per 1 januari 1991 is&#13;
ontbonden, waarna hij de onderneming (als&#13;
eenmanszaak) heeft voortgezet;&#13;
– dat hij ingevolge de artikelen 16, 18 en 19&#13;
van de vennootschapsakte de waarde van het&#13;
aandeel van de moeder in het vermogen van&#13;
vennootschap in 40 halfjaarlijkse termijnen&#13;
mag betalen;&#13;
– dat de moeder hem ‘bij deze’ een geldlening&#13;
verstrekt van ƒ 283.000,– tegen een rente van&#13;
6% per jaar, te voldoen in halfjaarlijkse termijnen,&#13;
voor het eerst op 1 januari 1992.&#13;
(xii) In 1993 heeft Koning op verlangen van&#13;
zijn bank een deel (9.11.60 ha) verkocht van&#13;
de grond waarop hij zijn melkveebedrijf&#13;
exploiteerde. Hierbij heeft hij winst geboekt:&#13;
de verkoopprijs was ƒ 169.000,– hoger dan de&#13;
prijs die hij in 1991 bij de ontbinding van de&#13;
vennootschap onder firma aan zijn moeder&#13;
had betaald. Koning heeft een ƒ 146.250,–&#13;
belopend deel van de verkoopsom weer benut&#13;
om andere grond (4.5 ha) te kopen, die hij is&#13;
gaan gebruiken in het kader van zijn bedrijf.&#13;
Het restant van de verkoopsom heeft hij op&#13;
verlangen van de bank gebruikt ter aflossing&#13;
op de bestaande bedrijfsfinanciering.&#13;
(xiii) Bij waardering naar de zogeheten agrarische&#13;
waarde – naar niet in geschil is: de door&#13;
de financieringsmogelijkheden van de vennoot&#13;
die het bedrijf voortzet bepaalde waarde&#13;
waarbij voortzetting nog juist haalbaar is –&#13;
bedroeg de waarde per 1 januari 1991 van het&#13;
vennootschapsdeel van de moeder ƒ 298.143,–&#13;
(de totale financieringscapacitieit van de vennootschap&#13;
per 31 december 1990 ten bedrage&#13;
van ƒ 1.101.772,– verminderd met de bestaande&#13;
schulden uit leningen ter grootte van&#13;
ƒ 803.629,–).&#13;
3.2 Aan haar hiervoor onder 1 vermelde vorderingen,&#13;
voorzover in cassatie nog van&#13;
belang, heeft Vercauteren kort samengevat ten&#13;
grondslag gelegd:&#13;
(a) dat het aandeel van de moeder in het vermogen&#13;
van de vennootschap bij de toedeling&#13;
daarvan aan Koning in strijd met de vennootschapsstatuten&#13;
volledig is gewaardeerd tegen&#13;
de agrarische waarde en dat Koning aldus is&#13;
bevoordeeld;&#13;
(b) dat Koning voorts is bevoordeeld doordat&#13;
het melkquotum tegen een waarde van nihil&#13;
aan hem is overgedragen;&#13;
(c) dat tussen de moeder en Koning geen afrekening&#13;
heeft plaatsgevonden van de stille&#13;
reserves in de opstallen (de daarmee corresponderende,&#13;
eventuele schuld van de vennootschap&#13;
zal hierna in navolging van het hof&#13;
worden aangeduid als ‘de opstallenschuld’),&#13;
zodat hij ook op dit punt is bevoordeeld.&#13;
De rechtbank heeft de hiervoor bedoelde vorderingen&#13;
van Vercauteren, die strekken tot (1)&#13;
bepaling van de omvang van de door haar&#13;
gestelde materiële bevoordeling, (2) inbreng&#13;
van deze bevoordeling in de nalatenschap van&#13;
de moeder en (3) inkorting daarop op de voet&#13;
van art. 4:967 (oud) BW, afgewezen.&#13;
3.3 In hoger beroep heeft het hof de grieven&#13;
van Vercauteren gegrond bevonden voor&#13;
zover deze erop neerkomen&#13;
(a) dat in het kader van de ontbinding van de&#13;
vennootschap en de scheiding en deling van&#13;
het vermogen de bedrijfsinventaris en het vee&#13;
dienen te worden gewaardeerd en afgerekend&#13;
tegen de waarde in het economische verkeer,&#13;
en dus niet tegen de destijds door Koning en&#13;
zijn moeder gehanteerde – en ook naar het&#13;
oordeel van de rechtbank voor alle vermogensbestanddelen&#13;
geldende – agrarische waarde;&#13;
(b) dat het ontbreken van een meerwaardeclausule&#13;
– een (gebruikelijke) clausule die erop&#13;
neerkomt dat de voortzettende vennoot die&#13;
verkregen heeft tegen de agrarische waarde&#13;
gehouden is de bij verkoop van een aldus&#13;
verkregen goed behaalde winst met de nietvoortzettende&#13;
familieleden te delen – in&#13;
(zowel de vennootschapsstatuten als) de akte&#13;
van scheiding en deling van 1991 ertoe heeft&#13;
geleid dat Koning door deze scheiding en&#13;
deling is bevoordeeld;&#13;
(c) dat de stille reserves in de opstallen bij de&#13;
scheiding en deling in 1991 aan de moeder&#13;
hadden moeten worden toegerekend, zodat&#13;
zij ter zake daarvan een vordering jegens de&#13;
vennootschap heeft.&#13;
Naar het oordeel van het hof heeft het voor&#13;
de agrarische waarde in aanmerking nemen&#13;
van de bedrijfsinventaris en het vee in 1991&#13;
geleid tot een materiële schenking van&#13;
ƒ 94.443,– en heeft daarenboven het ontbreken&#13;
van een meerwaardeclausule tot gevolg&#13;
gehad dat Koning bij de hiervoor in 3.1 onder&#13;
(xii) vermelde verkoop van grond in 1993 een&#13;
materiële schenking heeft genoten ten bedrage&#13;
van ƒ 85.575,–; Koning, aldus het hof in rov.&#13;
4.48, zal zoveel van het bedrag van (ƒ 94.443,–&#13;
+ ƒ 85.575,– =) ƒ 180.018,– in de nalatenschap&#13;
moeten doen terugkeren, dat de schulden&#13;
geheel kunnen worden voldaan en van hetgeen&#13;
dan nog resteert komt Vercauteren 3/4 x&#13;
eenzevende gedeelte toe als haar legitieme&#13;
portie.&#13;
3.4.1 De klachten van onderdeel I zijn gericht&#13;
tegen de overwegingen van het hof met&#13;
betrekking tot het hiervoor in 3.3 onder (a)&#13;
vermelde oordeel. Deze overwegingen laten&#13;
zich als volgt samenvatten. De rechtbank heeft&#13;
de door haar benoemde deskundigen gevraagd&#13;
de aan het vennootschapsdeel van de moeder&#13;
toe te kennen agrarische waarde te bepalen.&#13;
Deze vraagstelling was in zoverre onjuist dat&#13;
in art. 16 van de vennootschapsstatuten slechts&#13;
is bepaald dat in een geval als dit de onroerende&#13;
zaken naar de agrarische waarde dienen te&#13;
worden gewaardeerd. In die statuten is niets&#13;
bepaald omtrent de aan de overige vermogensbestanddelen&#13;
toe te kennen waarde (rov.&#13;
4.26). Ten aanzien van de bedrijfsinventaris en&#13;
het vee valt niet in te zien waarom de agrarische&#13;
waarde zou moeten worden gehanteerd.&#13;
De vennootschapsstatuten bieden daarvoor&#13;
geen enkel aanknopingspunt (rov. 4.27). De&#13;
bedrijfsinventaris en het vee dienen in aanmerking&#13;
te worden genomen naar hun waarde&#13;
in het economische verkeer, hetgeen leidt tot&#13;
een bijtelling van ƒ 79.300,—, zodat de waarde&#13;
van het vennootschapsaandeel van de moeder&#13;
per 1 januari 1991 moet worden gesteld op&#13;
(ƒ 298.143,– + ƒ 79.300,–=) ƒ 377.443,–.&#13;
3.4.2 De onderdelen I.2.3 tot en met I.2.6&#13;
– onderdeel I.2.1 mist feitelijke grondslag, terwijl&#13;
onderdeel I.2.2 geen klacht bevat – komen&#13;
erop neer dat het hof geen inzicht heeft gegeven&#13;
in de gedachtengang die geleid heeft tot&#13;
zijn oordeel dat, voor beantwoording van de&#13;
vraag of de moeder in 1991 een materiële&#13;
schenking aan Koning heeft gedaan, de bedrijfsinventaris&#13;
en het vee in aanmerking moeten&#13;
worden genomen naar hun waarde in het&#13;
economische verkeer en niet naar hun – lagere –&#13;
agrarische waarde. Dit wordt als volgt uitgewerkt.&#13;
Voor zover het hof voor zijn oordeel&#13;
slechts bepalend heeft geacht de letterlijke&#13;
tekst van de vennootschapsstatuten en niet de&#13;
overige omstandigheden van het geval – de&#13;
bedoeling van Koning en zijn moeder dat hij&#13;
het bedrijf te zijner tijd alleen zou kunnen&#13;
voortzetten, het feit dat de rechtsbetrekking&#13;
tussen deelgenoten wordt beheerst door de&#13;
maatstaven van redelijkheid en billijkheid, het&#13;
algemeen belang dat gelegen is in de continuïteit&#13;
van de bedrijfsvoering – heeft het blijk&#13;
gegeven van een onjuiste rechtsopvatting. Zou&#13;
het hof zich wel rekenschap hebben gegeven&#13;
van de te dezen toepasselijke maatstaf, dan&#13;
valt met geen mogelijkheid in te zien hoe het&#13;
hof heeft kunnen komen tot zijn oordeel dat&#13;
de bedrijfsinventaris en het vee niet naar de&#13;
agrarische waarde, maar naar de waarde in het&#13;
economische verkeer in aanmerking dienen te&#13;
worden genomen. Onderdeel I.2.7 voegt hieraan&#13;
nog toe dat het maken van een onderscheid&#13;
in die zin dat deels wordt gewaardeerd&#13;
tegen de agrarische waarde en deels tegen de&#13;
waarde in het economische verkeer ook&#13;
onverenigbaar is met de door het hof tot uitgangspunt&#13;
genomen definitie van het begrip&#13;
agrarische waarde, te weten “het bedrag dat&#13;
maximaal kan worden gefinancierd bij een&#13;
nog net lonende exploitatie.” Bij dat uitgangspunt&#13;
leidt immers, zoals het hof met betrekking&#13;
tot de waardering van ‘de opstallenschuld’&#13;
(rov. 4.27: “deze is verdisconteerd in&#13;
de agrarische waarde van de opstallen, zodat&#13;
zij voor de toepassing van artikel 16 van de&#13;
vennootschapsstatuten buiten beschouwing&#13;
dient te blijven”) wel lijkt te hebben ingezien,&#13;
iedere verhoging van de schuldpositie van de&#13;
vennootschap tot een verlaging van de, voor&#13;
de agrarische waarde bepalende, financieringsruimte&#13;
met eenzelfde bedrag.&#13;
3.4.3 Het gaat hier om de vraag welke maatstaf&#13;
moet worden aangelegd bij de waardering&#13;
van vermogensbestanddelen – bedrijfsinventaris&#13;
en vee – in het kader van de verdeling in&#13;
1991 van de gemeenschap van een vennootschap&#13;
onder firma ter uitoefening van een&#13;
melkveebedrijf, in een geval waarbij enerzijds&#13;
uitgangspunt moet zijn dat de vennootschapsstatuten&#13;
ten aanzien van de onroerende zaken&#13;
waardering tegen agrarische waarde voorschrijven,&#13;
terwijl daarin enig voorschrift omtrent de&#13;
bij de waardering van de andere vermogensbestanddelen&#13;
toe te passen maatstaf ontbreekt,&#13;
en anderzijds dat het de bedoeling van de beide&#13;
vennoten (Koning en zijn moeder) was dat&#13;
een van hen (Koning) te zijner tijd het (familie)&#13;
bedrijf zou kunnen voortzetten, welke&#13;
bedoeling ook is verwezenlijkt.&#13;
3.4.4 In een dergelijk geval is, zoals het hof&#13;
blijkens zijn oordeel dat bij het melkquotum&#13;
moet worden uitgegaan van de agrarische&#13;
waarde ten aanzien van dat vermogensbestanddeel&#13;
wél heeft onderkend (rov. 4.27), niet&#13;
beslissend dat de vennootschapsstatuten alleen&#13;
de onroerende zaken noemen als vermogensbestanddelen&#13;
die tegen agrarische waarde gewaardeerd&#13;
moeten worden. In de eerste plaats&#13;
zal mede in aanmerking genomen moeten&#13;
worden a) dat ook naar het in 1991 geldende&#13;
recht de rechtsbetrekkingen tussen deelgenoten&#13;
in een gemeenschap worden beheerst door&#13;
de maatstaven van redelijkheid en billijkheid,&#13;
die in het algemeen in de weg staan aan een&#13;
waardering die voortzetting van een (nog juist&#13;
lonend) bedrijf onmogelijk maakt en b) dat&#13;
het steeds de bedoeling van de beide vennoten&#13;
(Koning en zijn moeder) is geweest dat een&#13;
van hen (Koning) het bedrijf na de ontbinding&#13;
van de vennootschap zou kunnen voortzetten&#13;
tegen voldoening van een vergoeding waarbij&#13;
exploitatie van het bedrijf nog juist lonend&#13;
was. Daarnaast dient de aard van de rechtsverhouding&#13;
tussen de deelgenoten te worden&#13;
meegewogen. Deze wordt in dit geval gekenmerkt&#13;
door het feit dat het hier gaat om de&#13;
samenwerking in het kader van een in familieverband&#13;
uitgeoefend melkveebedrijf waarin&#13;
eerst de vader, nadien (vanaf omstreeks 1962)&#13;
de vader en Koning (met ingang van 1 januari&#13;
1974 als vennoten), en vervolgens (vanaf 1983)&#13;
Koning en, zij het in in aanmerkelijk mindere&#13;
mate, zijn moeder activiteiten hebben ontplooid.&#13;
Voor zover het hof een en ander heeft&#13;
miskend, geeft zijn hier aan de orde zijnde&#13;
oordeel blijk van een onjuiste rechtsopvatting;&#13;
voor zover het dat niet heeft gedaan is dit&#13;
oordeel zonder nadere, door het hof niet&#13;
gegeven motivering, onbegrijpelijk. De onderdelen&#13;
I.2.3 tot en met I.2.6 slagen. Onderdeel&#13;
I.2.7 daarentegen faalt, nu het berust op het&#13;
onjuiste uitgangspunt dat het gegeven dat de&#13;
onroerende zaken gewaardeerd dienen te&#13;
worden tegen agrarische waarde zonder meer&#13;
in de weg staat aan het hanteren van een andere&#13;
waarderingsmaatstaf bij de overige vermogensbestanddelen.&#13;
3.5.1 De klachten van onderdeel II keren zich&#13;
tegen (de motivering van) het oordeel van het&#13;
hof (rov. 4.38 - 4.42) dat – nu het gebruikelijk&#13;
is om in gevallen als het onderhavige, waarin&#13;
een regeling is getroffen die erop is gericht dat&#13;
de overblijvende vennoot het bedrijf kan&#13;
voortzetten, in de vennootschapsovereenkomst&#13;
een meerwaardeclausule op te nemen – het&#13;
ontbreken van een dergelijke clausule in de&#13;
vennootschapsstatuten alsook in de akte van&#13;
scheiding en deling een materiële schenking&#13;
(ten bedrage van ƒ 85.575,–, zijnde ongeveer&#13;
de helft van de bij de grondverkoop in 1993&#13;
gerealiseerde winst) door de moeder aan&#13;
Koning oplevert omdat, naar uit de omstandigheden&#13;
volgt en ook niet (voldoende) is bestreden,&#13;
het niet bedingen van die clausule&#13;
door de moeder uit liberaliteit is geschied.&#13;
3.5.2 Het onderdeel houdt onder II.2.9 onder&#13;
meer in dat het hof door aldus te oordelen&#13;
heeft miskend dat voor iedere schenking een&#13;
handelen is vereist en dat een niet-handelen&#13;
nimmer een schenking kan opleveren. Dit&#13;
betoog kan echter in zijn algemeenheid niet&#13;
als juist worden aanvaard: bevoordeling uit&#13;
vrijgevigheid kan onder omstandigheden ook&#13;
plaatsvinden door een niet-handelen. Evenmin&#13;
kan als juist worden aanvaard dat, bij het&#13;
ontbreken van een meerwaardeclausule in de&#13;
vennootschapsovereenkomst tussen Koning&#13;
en zijn moeder, in de in overeenstemming met&#13;
die overeenkomst afgewikkelde scheiding en&#13;
deling hoe dan ook geen (materiële) schenking&#13;
van de moeder aan Koning kan zijn gelegen,&#13;
gegeven het feit dat deze laatste bij die scheiding&#13;
en deling slechts datgene heeft verkregen&#13;
waarop hij contractueel recht had. In zoverre&#13;
faalt het onderdeel derhalve.&#13;
3.5.3 Het onderdeel bevat voorts de klacht dat&#13;
zonder nadere, door het hof niet gegeven,&#13;
motivering niet valt in te zien dat het, uiterlijk&#13;
bij de scheiding en deling, niet bedingen door&#13;
de moeder van een meerwaardeclausule zijn&#13;
grond vindt in vrijgevigheid.&#13;
3.5.4 Op het ontbreken van die clausule is&#13;
voor het eerst gewezen in het advies van de&#13;
door de rechtbank benoemde deskundigen: zij&#13;
uitten in verband met de bij de grondverkoop&#13;
in 1993 behaalde winst hun bevreemding over&#13;
het feit dat in 1991 geen meerwaardeclausule&#13;
was overeengekomen. Daarna heeft Vercauteren&#13;
zich in haar conclusie na deskundigenbericht&#13;
op het standpunt gesteld “dat in een omstandigheid&#13;
als de onderhavige een in alle&#13;
redelijkheid denkend adviseur van moeder/&#13;
erflaatster er voor had zorggedragen dat op&#13;
zijn minst bij de overdracht een meerwaardeclausule&#13;
was bedongen”, en dat dit mede&#13;
betrokken diende te worden bij de beoordeling&#13;
van de waardebepaling. In reactie daarop heeft&#13;
Koning gewezen op de samenhang tussen de&#13;
verkoop van de ongeveer 9.11 ha en de aankoop&#13;
van 4.5 ha en betoogd dat hij, wanneer&#13;
in 1991 wel een meerwaardeclausule zou zijn&#13;
overeengekomen, niet tot die beide transacties&#13;
zou zijn overgegaan omdat hij de aankoop&#13;
dan niet had kunnen financieren, waaraan hij&#13;
toevoegde dat de vorderingen van Vercauteren&#13;
voor zover deze ervan uitgingen dat de waarde&#13;
van het aandeel van de moeder meer beliep&#13;
dan ƒ 298.143,– zouden moeten worden afgewezen&#13;
omdat de latent aanwezige meerwaarde&#13;
in het bedrijf niet als ‘een materiële bevoordeling’&#13;
is aan te merken. In hoger beroep&#13;
heeft Vercauteren wat het punt van de meerwaardeclausule&#13;
betreft ermee volstaan in de&#13;
toelichting op grief X op te merken dat zich&#13;
met betrekking tot de verkoop van landerijen&#13;
na 1991 de omstandigheid wreekt dat zo’n&#13;
clausule niet is opgenomen, waaraan zij in&#13;
grief XI toevoegde dat de rechtbank de verruiming&#13;
van de betalingscapaciteit van de vennootschap&#13;
in 1993 bij de vaststelling van de&#13;
waarde had moeten betrekken omdat Koning&#13;
ook al in 1989, althans op het moment dat hij&#13;
het bedrijf overnam, tot verkoop had kunnen&#13;
overgaan. Hetgeen Koning daartegenover heeft&#13;
gesteld komt neer op een herhaling van zijn&#13;
eerdere betoog.&#13;
3.5.5 In het licht van dit debat wordt de hiervoor&#13;
onder 3.5.3 weergegeven klacht terecht&#13;
voorgesteld. Naar het oordeel van het hof&#13;
volgt, zoals hiervoor in 3.5.1 is vermeld, allereerst&#13;
uit ‘de omstandigheden’ dat het ontbreken&#13;
van een meerwaardeclausule op vrijgevigheid&#13;
van de moeder berust. Klaarblijkelijk is&#13;
het hof bij dit oordeel ervan uitgegaan dat,&#13;
zoals in een geval als dit immers voor het aannemen&#13;
van vrijgevigheid is vereist, de moeder&#13;
ook daadwerkelijk in de positie verkeerde een&#13;
dergelijke clausule zonder meer te kunnen bedingen.&#13;
Het onderdeel wijst er evenwel terecht&#13;
op dat zonder nadere, door het hof niet gegeven&#13;
motivering, niet begrijpelijk is hoe het hof&#13;
tot dit oordeel heeft kunnen komen. Het hof,&#13;
dat in het midden laat welke omstandigheden&#13;
het hier op het oog heeft, heeft weliswaar&#13;
geoordeeld (rov. 4.38) dat het gebruikelijk is&#13;
om, ter voorkoming van – kort gezegd – verzilvering&#13;
van de meerwaarde door de voortzettende&#13;
zoon, een voor een zekere termijn&#13;
geldende meerwaardeclausule op te nemen,&#13;
maar dat is onvoldoende om te kunnen oordelen&#13;
dat het slechts van de wil van de moeder&#13;
afhankelijk is geweest dat een dergelijke clausule&#13;
achterwege is gebleven. Nu in het debat&#13;
over die clausule hooguit impliciet aan de&#13;
orde is geweest dat te dezen van vrijgevigheid&#13;
aan de zijde van de moeder sprake zou zijn&#13;
geweest, is ook ’s hofs oordeel dat Koning&#13;
niet (voldoende) heeft bestreden dat het niet&#13;
opnemen van een meerwaardeclausule op vrijgevigheid&#13;
berustte zonder nadere, door het&#13;
hof niet gegeven toelichting, onbegrijpelijk.&#13;
3.6 De klachten van onderdeel III kunnen, nu&#13;
het hof de opstallenschuld voor de toepassing&#13;
van art. 16 van de vennootschapsstatuten op&#13;
nihil heeft gesteld, wegens gemis aan belang&#13;
niet tot cassatie leiden.&#13;
4. Beslissing&#13;
De Hoge Raad:&#13;
vernietigt het arrest van het gerechtshof te&#13;
Amsterdam van 18 april 2002;&#13;
verwijst het geding ter verdere behandeling en&#13;
beslissing naar het gerechtshof te Arnhem;&#13;
veroordeelt Vercauteren in de kosten van het&#13;
geding in cassatie, tot op deze uitspraak aan&#13;
de zijde van Koning begroot op € 748,74 aan&#13;
verschotten en € 1.590,– voor salaris.&#13;
</inleiding><content>Conclusie mr. L.Timmerman in de zaak van&#13;
Koning&#13;
tegen&#13;
Vercauteren&#13;
Inleiding&#13;
Eiser in cassatie (Koning) en verweerster in&#13;
cassatie (Vercauteren) zijn broer en zus.&#13;
Samen met hun vijf andere broers en zussen&#13;
zijn zij elk voor één zevende deel gerechtigd&#13;
tot de nalatenschap van hun op 23 mei 1995&#13;
overleden moeder, mevrouw Koning-Berger&#13;
(de moeder). Bij de afwikkeling van deze nalatenschap&#13;
is tussen Vercauteren en Koning een&#13;
geschil gerezen, dat heeft geleid tot de onderhavige&#13;
procedure. Inzet daarvan is kort gezegd&#13;
dat Vercauteren meent dat haar legitieme portie&#13;
geschonden is. Zij poogt deze schending&#13;
via ‘inkorting’ ongedaan te maken. Het hof&#13;
heeft, anders de rechtbank, haar hierin gevolgd&#13;
en Koning bevolen een nader te bepalen&#13;
bedrag aan de nalatenschap te betalen. In cassatie&#13;
maakt Koning hiertegen bezwaar.&#13;
1. Feiten&#13;
1.1 In zijn thans in cassatie bestreden arrest&#13;
heeft het gerechtshof Amsterdam in rov. 3.1&#13;
een groot aantal feiten en omstandigheden&#13;
vastgesteld. Voor zover nog belang laten deze&#13;
zich als volgt weergeven.&#13;
1.2 De moeder was in algehele gemeenschap&#13;
van goederen gehuwd met [betrokkene 2], de&#13;
vader van Koning en Vercauteren (de vader).&#13;
De vader dreef een melkveebedrijf. Uit de&#13;
stukken valt af te leiden dat Koning op zijn&#13;
17e in dit bedrijf is komen meewerken.&#13;
1.3 Op 1 januari 1974 zijn de vader (toen 60 jaar&#13;
oud) en Koning (toen 29 jaar oud) met betrekking&#13;
tot het melkveebedrijf een vennootschap&#13;
onder firma aangegaan onder de naam [A].&#13;
1.4 Deze vennootschap is bij notariële akte&#13;
van 17 juni 1976 vastgelegd.(1) Blijkens art. 4&#13;
van de daarin opgenomen statuten heeft de&#13;
vader (per 1 januari 1974) in de vennootschap&#13;
onder meer ingebracht zijn veehoudersbedrijf&#13;
en de daarbij behorende onroerende zaken,&#13;
bestaande uit grond, de boerderij en verdere&#13;
opstallen (totale oppervlakte 34.63.30 ha).&#13;
Daarbij is vastgelegd dat de vader:&#13;
“(...) zich de stille reserves nu, en eventueel&#13;
in de toekomst aanwezig in de voormelde&#13;
onroerende goederen begrepen opstallen, uitdrukkelijk&#13;
voorbehoudt.”&#13;
Voorts is in de statuten onder meer het volgende&#13;
bepaald:&#13;
Artikel 5.&#13;
1. De vennoten worden voor hetgeen zij in&#13;
geld of goederen in de vennootschap inbrengen&#13;
in de boeken der vennootschap gecrediteerd&#13;
op de daartoe te hunnen behoeve te openen&#13;
rekening ten belope van het bedrag of de&#13;
waarde dier goederen (...).&#13;
Artikel 15.&#13;
De vennootschap eindigt:&#13;
a. door opzegging door een der vennoten aan&#13;
de andere vennoot, mits dit geschiedt met&#13;
inachtneming van een opzeggingstermijn van&#13;
zes maanden tegen het einde van een boekjaar;&#13;
b. (...)&#13;
c. door overlijden (...) van de vennoten of één&#13;
hunner (...);&#13;
d. (...).&#13;
Artikel 16.&#13;
1. Bij het eindigen der vennootschap is ieder&#13;
der vennoten in het vermogen der vennootschap&#13;
gerechtigd voor het bedrag waarvoor&#13;
hij ingevolge het bepaalde in artikel 5 in de&#13;
boeken der vennootschap is gecrediteerd, ver-&#13;
meerderd of verminderd met zijn aandeel in&#13;
de winst of het verlies gemaakt of geleden&#13;
blijkens de verlies- en winstrekening (...), met&#13;
dien verstande dat op deze na beëindiging van&#13;
de vennootschap op te maken balans de onroerende&#13;
en roerende lichamelijke zaken zullen&#13;
worden geschat op de wijze als is voorgeschreven&#13;
boedelscheidingen waarbij minderjarigen&#13;
zijn betrokken en waarbij, ingeval van voortzetting&#13;
der vennootschap door één der vennoten&#13;
de onroerende goederen gewaardeerd&#13;
dienen te worden naar de agrarische gebruikswaarde&#13;
voor de veehouderij.&#13;
Artikel 17.&#13;
1. Ingeval van eindigen der vennootschap [in&#13;
de gevallen van art. 15] heeft de andere vennoot&#13;
het recht de zaken der vennootschap&#13;
voort te zetten. (...).&#13;
2. Het zelfde geldt ingeval een vennoot ontbinding&#13;
heeft gevraagd en verkregen heeft, in&#13;
welk geval de vennoot die ontbinding&#13;
gevraagd en verkregen heeft de zaken van de&#13;
vennootschap voortzet. (...).&#13;
Artikel 18.&#13;
1. (...) de vennoot die aldus de zaken der vennootschap&#13;
wenst voort te zetten, zal het recht&#13;
hebben te verlangen dat de zaken der vennootschap&#13;
aan hem worden overgedragen onder&#13;
gehoudenheid alle passiva der vennootschap&#13;
voor zijn rekening te nemen.&#13;
(...).&#13;
3. De vennoot die de zaken der vennootschap&#13;
voortzet is alsdan uitsluitend gehouden tot&#13;
uitkering aan de anderen vennoot (...) van het&#13;
aan deze blijkens het in artikel 16 bepaalde&#13;
toekomende (...) zoals hierna in artikel 19 is&#13;
bepaald.&#13;
Artikel 19.&#13;
1. Bij voortzetting der zaken in de gevallen in&#13;
artikel 18 bedoeld, zal de uitkering die ex artikel&#13;
16 door de voortzettende vennoot verschuldigd&#13;
is, moeten plaatsvinden in veertig&#13;
halfjaarlijkse termijnen, waarvan de eerste&#13;
vervalt zes maanden na het eindigen der vennootschap,&#13;
de tweede weer zes maanden later&#13;
en zo vervolgens onder bijbetaling van een&#13;
rente van zes procent per jaar over het onafgeloste&#13;
gedeelte.&#13;
(...).&#13;
3. Gemelde uitkering is te allen tijde aflosbaar.&#13;
Artikel 21.&#13;
Ieder der vennoten is voor een gelijk deel&#13;
gerechtigd in de activa en passiva der vennootschap,&#13;
behoudens het in artikel 4 gemelde&#13;
voorbehoud, gemaakt door [de vader] ten&#13;
aanzien van de in de opstallen aanwezige stille&#13;
reserves, onder verplichting tot verrekening&#13;
van de gecrediteerde bedragen.&#13;
Deze bepaling zal zoveel mogelijk toepassing&#13;
vinden in geval van liquidatie, onverminderd&#13;
het bepaalde in artikel 16.&#13;
1.5 De vader is op 15 oktober 1983 overleden.&#13;
Bij leven had hij een zgn. langstlevende testament&#13;
gemaakt met een ouderlijke boedelverdeling,&#13;
waarbij alle tot zijn nalatenschap (tot&#13;
welke nalatenschap de kinderen medegerechtigd&#13;
waren) behorende baten aan zijn echtgenote&#13;
werden toegedeeld.(2) Op grond daarvan&#13;
werd de moeder gerechtigd tot het gehele aandeel&#13;
van de vader in de v.o.f., namelijk voor de&#13;
helft ingevolge huwelijksvermogensrecht en&#13;
voor de andere helft krachtens erfrecht.&#13;
1.6 In augustus 1984 is een concept-aangifte&#13;
successierecht – met daarbij gevoegd een balans&#13;
van de v.o.f. per 31 december 1982 en per&#13;
15 oktober 1982 – alsmede een concept akte&#13;
van scheiding en deling van de ontbonden&#13;
huwelijksgemeenschap en de nalatenschap&#13;
opgesteld. Naar het hof in cassatie verder&#13;
onbestreden heeft vastgesteld is kennelijk in&#13;
1984 de verdeling van de nalatenschap van de&#13;
conform deze concepten tot stand gekomen.&#13;
1.7 Na het overlijden van de vader heeft de&#13;
moeder (toen bijna 68 jaar oud) de v.o.f. met&#13;
Koning (inmiddels bijna 39 jaar oud) voortgezet.&#13;
Het hof heeft aangenomen dat deze&#13;
voortzetting (kennelijk) heeft plaatsgevonden&#13;
op de voet van de akte van 17 juni 1976. Volledigheidshalve&#13;
valt op te merken dat Koning&#13;
na het overlijden van de vader derhalve geen&#13;
gebruik heeft gemaakt van het in art. 18 van&#13;
(de statuten in) de vennootschapsakte opgenomen&#13;
recht van toescheiding van het aandeel&#13;
van de vader in de goederen van de v.o.f. in&#13;
verband met het beëindigen van die vennootschap&#13;
wegens het overlijden van zijn vader.&#13;
1.8 In 1985 heeft de v.o.f. ruim 14 ha grond&#13;
bijgekocht voor een bedrag van ƒ 37.500,– per&#13;
ha. Voorts is in of omstreeks datzelfde jaar&#13;
aan de v.o.f. een referentiehoeveelheid melk&#13;
(melkquotum) toegekend.&#13;
1.9 Blijkens de jaarstukken van de v.o.f. over&#13;
1990 bedroeg het kapitaal van de moeder per&#13;
31 december 1990 ƒ 311.023,–.&#13;
1.10 Bij notariële akte van 31 december 1991&#13;
is de v.o.f. tussen Koning en de moeder ontbonden&#13;
en is het vennootschapsvermogen&#13;
geheel aan Koning toegedeeld(3). Zakelijk&#13;
weergegeven vermeldt deze akte daaromtrent&#13;
het volgende:&#13;
– de moeder en Koning zijn de enige firmanten&#13;
van de v.o.f. [A];&#13;
– tot het vermogen van deze v.o.f. behoren&#13;
onder meer grond met boerderij en loopstalschuur,&#13;
ter grootte van 49.15.20 ha, alsmede&#13;
een op die grond ‘rustend’ melkquotum;&#13;
– de moeder en Koning zijn overeengekomen&#13;
de v.o.f. per 1 januari 1991 te ontbinden en het&#13;
vermogen van de vennootschap aldus te verdelen&#13;
dat dit in volle eigendom aan Koning&#13;
wordt toegedeeld;&#13;
– ter uitvoering hiervan wordt “de volle eigendom&#13;
van voormelde onroerende goederen,&#13;
alsmede van voormelde referentiehoeveelheid&#13;
melk” aan Koning toegedeeld;&#13;
1.11 De waarde van het aldus door de moeder&#13;
aan Koning toegescheiden aandeel is door&#13;
partijen vastgesteld op ƒ 283.000,–. Dit bedrag&#13;
is door Koning van zijn moeder geleend. Met&#13;
het oog hierop is een – naar het hof verder&#13;
onbestreden heeft vastgesteld: per abuis niet&#13;
ondertekende(4) – schuldbekentenis opgesteld,&#13;
waarin Koning, zakelijk weergegeven, verklaart(&#13;
5):&#13;
– dat hij met de moeder de v.o.f. [A] heeft&#13;
gevoerd;&#13;
– dat deze vennootschap per 1 januari 1991 is&#13;
ontbonden, waarna hij de onderneming (als&#13;
eenmanszaak) heeft voortgezet;&#13;
– dat hij conform de artikelen 16, 18 en 19 van&#13;
de vennootschapsakte de waarde van het aandeel&#13;
van de moeder in het vermogen van vennootschap&#13;
in 40 halfjaarlijkse termijnen mag&#13;
betalen;&#13;
– dat de moeder hem ‘bij deze’ een geldlening&#13;
verstrekt van ƒ 283.000,– tegen een rente van&#13;
6% per jaar, te voldoen in halfjaarlijkse termijnen,&#13;
voor het eerst op 1 januari 1992.&#13;
1.12 In 1993 heeft Koning op verlangen van&#13;
zijn bank een deel van de grond (9 ha) waarop&#13;
hij zijn melkveebedrijf exploiteerde verkocht.&#13;
Hierbij heeft hij winst geboekt, aangezien de&#13;
gerealiseerde verkoopprijs hoger was dan de&#13;
prijs die hij in 1991 bij de ontbinding van de&#13;
vennootschap onder firma aan moeder heeft&#13;
betaald. Hierbij dient wel in aanmerking te&#13;
worden genomen dat Koning een deel van de&#13;
verkoopsom weer heeft benut om andere&#13;
grond (4,5 ha) te kopen die hij is gaan gebruiken&#13;
in het kader van zijn bedrijf. Het restant&#13;
van de verkoopsom heeft hij op verlangen van&#13;
de bank gebruikt tot aflossing van de bestaande&#13;
financiering van zijn bedrijf, die kennelijk&#13;
in de ogen van de bank nogal krap was.&#13;
1.13 Op 23 mei 1995 is de moeder overleden.&#13;
2. Procesverloop&#13;
2.1 Bij de afwikkeling van de nalatenschap van&#13;
de moeder is tussen Koning en Vercauteren&#13;
een geschil ontstaan, dat heeft geleid tot de&#13;
onderhavige procedure. Kort gezegd stelt&#13;
Vercauteren zich op het standpunt dat Koning&#13;
bij de toedeling van het aandeel van de moeder&#13;
in het vermogen van de v.o.f. op niet&#13;
onaanzienlijke wijze is bevoordeeld en wel&#13;
dusdanig dat haar legitieme aanspraken zijn&#13;
geschonden. Zakelijk weergegeven heeft Vercauteren&#13;
in dat verband onder meer aangevoerd:&#13;
(a) dat het aandeel van de moeder in het vermogen&#13;
van de v.o.f. bij de toedeling daarvan&#13;
aan Koning in strijd met de vennootschapsakte&#13;
volledig is gewaardeerd tegen de agrarische&#13;
waarde en dat Koning aldus is bevoordeeld;&#13;
(b) dat Koning voorts is bevoordeeld doordat&#13;
het melkquotum tegen een waarde van nihil&#13;
aan hem is overgedragen;&#13;
(c) dat tussen de moeder en Koning geen afrekening&#13;
heeft plaatsgevonden van de stille&#13;
reserves in de opstallen, zodat hij ook op dit&#13;
punt is bevoordeeld.&#13;
2.2 Op deze gronden heeft Vercauteren Koning&#13;
op 16 januari 1996 gedagvaard voor de rechtbank&#13;
Alkmaar en vorderingen ingesteld die&#13;
kort gezegd strekten tot (1) vaststelling van de&#13;
omvang van de materiële bevoordeling, (2)&#13;
inbreng van deze bevoordeling in de nalatenschap&#13;
van de moeder en (3) inkorting daarop&#13;
op de voet van art. 4:967 BW(oud).&#13;
Tijdens de daaropvolgende procedure heeft&#13;
Vercauteren haar vorderingen een aantal malen&#13;
gewijzigd en/of aangevuld. De strekking is&#13;
daarbij echter steeds hetzelfde gebleven.&#13;
2.3 Na bij tussenvonnis een deskundigenbericht&#13;
te hebben gelast, heeft de rechtbank&#13;
bij vonnis van 10 augustus 2000 de vorderingen&#13;
afgewezen.(6) Vercauteren is vervolgens&#13;
van dit eindvonnis en van de daaraan voorafgaande&#13;
tussenvonnissen van 1 oktober 1998&#13;
en 6 mei 1999 in hoger beroep gekomen bij&#13;
het gerechtshof Amsterdam. Koning heeft in&#13;
hoger beroep verweer gevoerd en incidenteel&#13;
geappelleerd.&#13;
2.4 Voor zover in cassatie nog van belang&#13;
heeft het debat zich in hoger beroep vooral&#13;
toegespitst op de volgende punten:&#13;
(1) dienden in het kader van de ontbinding&#13;
van de v.o.f. en de scheiding en deling van het&#13;
vermogen van de v.o.f. alleen de onroerende&#13;
zaken (standpunt Vercauteren) of alle goederen&#13;
(standpunt Koning) van dat vermogen te&#13;
worden gewaardeerd en afgerekend tegen de&#13;
‘agrarische waarde’’&#13;
Tussen partijen is niet in geschil dat onder&#13;
‘agrarische waarde’ in dit verband dient te&#13;
worden verstaan de waarde waarbij voortzetting&#13;
van de exploitatie van het bedrijf door&#13;
Koning nog net lonend, hetgeen wordt bepaald&#13;
door de (maximale) financieringsmogelijkheden.&#13;
De economische of verkeerswaarde&#13;
van een goed is doorgaans hoger. Op vrije&#13;
markt zal er wellicht een bieder naar voren&#13;
komen die bereid is een hogere prijs te betalen&#13;
dan de agrarische waarde. De agrarische waarde&#13;
van een goed wordt immers beïnvloed&#13;
door de financiële positie van een bedrijf.&#13;
Naarmate een bedrijf zwaarder is gefinancierd,&#13;
zal de agrarische waarde van de tot het bedrijf&#13;
behorende activa lager zijn. In de praktijk liggen&#13;
de prijzen bij familiale overdracht van&#13;
goederen die tot agrarische bedrijven behoren&#13;
lager dan bij overdracht aan derden(7).&#13;
(2) in hoeverre is van belang dat de moeder&#13;
noch in 1984 (bij gelegenheid van de voortzetting&#13;
van de v.o.f. door de moeder en Koning&#13;
na het overlijden van de vader) noch in 1991&#13;
(in het kader van de ontbinding van de v.o.f.)&#13;
een meerwaardeclausule(8) heeft bedongen&#13;
ten aanzien van de onroerende zaken en het&#13;
melkquotum?&#13;
Dit punt is een rol gaan spelen nadat de door&#13;
de rechtbank benoemde deskundigen naar&#13;
aanleiding van de (rest)vraag of hun onderzoek&#13;
nog aanleiding gaf tot verdere opmerkingen,&#13;
het volgende hebben opgemerkt:&#13;
“Tevens geven ondergetekenden te kennen dat&#13;
het hun heeft bevreemd, dat er bij de overdracht&#13;
van de onderneming, waarbij de overdracht&#13;
heeft plaatsgevonden tegen de agrarische&#13;
waarde (en de voorbehouden meerwaarden&#13;
bij aanvang van de firma niet te gelde zijn&#13;
gemaakt door erflaatster), geen meerwaardeclausule&#13;
bij de overdracht is bedongen door&#13;
de erflaatster.&#13;
In 1993 verkoopt Koning 9.11.60 ha van het&#13;
overgenomen land voor ƒ 319.060,00. Door&#13;
deze verkoop wordt er door Koning een&#13;
winst gerealiseerd van ƒ 169.000,00, waardoor&#13;
er een aanzienlijke vermogensstijging is ontstaan.”&#13;
2.5 Na memoriewisseling is het hof in zijn&#13;
arrest van 18 april 2002 tot de volgende conclusies&#13;
gekomen:&#13;
(1) In het kader van de ontbinding van de&#13;
v.o.f. en de toescheiding van het aandeel van&#13;
de moeder in het vermogen van de v.o.f. moet&#13;
de waarde van dit aandeel worden gesteld op&#13;
ƒ 377.443,–. Door middel van de geldleningconstructie&#13;
heeft Koning daarvoor echter&#13;
slechts ƒ 283.000,— betaald. Het verschil,&#13;
ƒ 94.443,–, levert een materiële schenking van&#13;
de moeder aan Koning op (rov. 4.27, 4.28 en&#13;
4.44-4.45);&#13;
(2) Door het ontbreken van een meerwaardeclausule&#13;
heeft ook een deel van de in 1993&#13;
door Koning bij de verkoop van grond gerealiseerde&#13;
winst als materiële schenking te gelden.&#13;
Het hof begroot deze schenking op&#13;
ƒ 85.875,– (rov. 4.37-4.42 en 4.46);&#13;
(3) Het voorgaande brengt mee dat voor een&#13;
bedrag van (ƒ 94.443,– + ƒ 85.575,– =)&#13;
ƒ 180.018,– moet worden ‘ingekort’. Gelet op&#13;
het bepaalde in artikel 4:967 lid 2 BW betekent&#13;
dit dat Koning van dit bedrag een zodanig&#13;
groot bedrag in de nalatenschap moet&#13;
laten terugkeren, dat de schulden van de nalatenschap&#13;
volledig kunnen worden voldaan.&#13;
Van hetgeen daarna nog van dit bedrag resteert,&#13;
komt dan vervolgens aan Vercauteren&#13;
3/4 x éénzevende gedeelte als haar legitieme&#13;
portie toe. Omdat nog niet duidelijk hoe&#13;
groot het negatieve saldo van de nalatenschap&#13;
van de moeder zonder de inkorting beloopt,&#13;
kan het hof Koning niet veroordelen tot concrete&#13;
bedragen (rov. 4.48).&#13;
2.6 Op deze gronden heeft het hof vervolgens&#13;
in het dictum van zijn arrest het bestreden&#13;
eindvonnis van 10 augustus 2000 vernietigd&#13;
en, opnieuw rechtdoende, Koning veroordeeld&#13;
tot, kort gezegd, hetgeen hiervoor&#13;
onder (3) werd weergegeven.&#13;
Hetgeen het hof in dit kader ten aanzien van&#13;
de hiervoor genoemde geschilpunten heeft&#13;
overwogen, zal, voor zover nodig, hierna bij&#13;
de bespreking van het cassatiemiddel aan de&#13;
orde komen.&#13;
2.7 Koning heeft tegen het arrest van het hof&#13;
tijdig(9) beroep in cassatie ingesteld. Vercauteren&#13;
is in cassatie niet verschenen, waarna&#13;
tegen haar verstek is verleend. Het beroep is&#13;
vervolgens nog schriftelijk toegelicht.&#13;
3. Bespreking van het middel&#13;
3.1 Namens Koning is één middel van cassatie&#13;
voorgesteld, dat is opgebouwd uit drie onderdelen.&#13;
Ter inleiding op de behandeling van de&#13;
daarin vervatte klachten maak ik eerst de volgende&#13;
opmerkingen.&#13;
Toepasselijk recht&#13;
3.2 Nu de nalatenschap van de moeder reeds&#13;
is opengevallen in mei 1995 – derhalve (ver)&#13;
vóór de inwerkingtreding van op 1 januari&#13;
2003 van het nieuwe erfrecht – dient de&#13;
onderhavige kwestie op grond van het bepaalde&#13;
in art. 69 Ow NBW te worden beoordeeld&#13;
naar het voordien geldende recht.(10)&#13;
Inbreng, legitieme portie en inkorting&#13;
3.3 Zie ik het goed, dan beroept Vercauteren&#13;
zich in deze zaak op (schending van) haar&#13;
legitieme portie en de daarbij behorende ‘inkortingsregeling’&#13;
van art. 4:967 BW(oud). In&#13;
de processtukken van partijen wordt echter&#13;
ook met enige regelmaat gesproken over&#13;
‘inbreng’. Het is goed in het oog te houden&#13;
dat het hier twee verschillende figuren van&#13;
erfrecht betreft, elk met eigen regels.&#13;
3.4 Bij inbreng gaat het, voor zover hier van&#13;
belang, om het volgende. Art. 4:1132 BW(oud)&#13;
bepaalt dat de erfgenamen alle schenkingen&#13;
die zijn van de erflater tijdens diens leven hebben&#13;
genoten, dienen in te brengen in de nalatenschap.&#13;
Daarbij maakt de wet een onderscheid&#13;
tussen de erfgenamen in neerdalende&#13;
lijn (kort gezegd: kinderen en kleinkinderen)&#13;
en andere erfgenamen. Daarbij geldt ten aanzien&#13;
van de eerste categorie dat zij steeds tot&#13;
deze inbreng verplicht zijn, tenzij de erflater&#13;
hen daarvan bij de schenking heeft vrijgesteld&#13;
of bij (latere) akte heeft ontheven. Voor de&#13;
tweede categorie geldt het omgekeerde: zij&#13;
hoeven niet in te brengen, tenzij de erflater dit&#13;
uitdrukkelijk heeft ‘bevolen of bedongen’.&#13;
Toegespitst op de eerste categorie – Vercauteren&#13;
en Koning behoren daar immers toe –&#13;
berust deze verplichting tot inbreng op de wil&#13;
van de wetgever (en niet op de veronderstelde&#13;
wil van de erflater) dat afstammeling bij de&#13;
verdeling van de nalatenschap gelijk worden&#13;
behandeld. Teneinde dit te bereiken, wordt bij&#13;
hetgeen de erflater feitelijk heeft nagelaten&#13;
opgeteld hetgeen zijn kinderen bij leven reeds&#13;
bij wege van gift hebben ontvangen. Aan de&#13;
hand van de aldus gecreëerde ‘fictieve nalatenschap’&#13;
kan dan worden berekend wat aan&#13;
ieder kind als ‘erfdeel bij versterf’ toekomt.&#13;
3.5 Inkorting ziet daarentegen op de van het&#13;
voorgaande te onderscheiden legitieme portie,&#13;
zoals geregeld in de art. 4:960-976 BW(oud).&#13;
Uitgangspunt voor deze regeling is dat het&#13;
versterferfrecht, waartoe als ik het goed zie&#13;
ook de inbrengregeling behoort, in die zin van&#13;
regelend recht is, dat het de erflater vrijstaat&#13;
daarvan bij testament (of soms: bij codicil)&#13;
vanaf te wijken. Zoals hiervoor werd opgemerkt&#13;
kan hij voorts bepalen of een bepaalde&#13;
schenking later al dan niet moet worden ingebracht.&#13;
Daarmee staat het de erflater in beginsel&#13;
vrij bepaalde erfgenamen bij versterf te&#13;
onterven. Ten aanzien van erfgenamen bij versterf&#13;
in rechte neerdalende lijn (ook hier, kort&#13;
gezegd: kinderen en kleinkinderen) heeft de&#13;
wetgever dit echter onoirbaar geacht. Aan&#13;
deze erfgenamen – de legitimarissen – kent de&#13;
wet daarom dwingendrechtelijk een gegarandeerde&#13;
aanspraak toe op een bepaalde fractie&#13;
van de nalatenschap: de legitieme portie (ook&#13;
wel: wettelijk erfdeel(11)).&#13;
3.6 Art. 4:960 BW(oud) definieert de legitieme&#13;
portie als: “een gedeelte van de goederen die&#13;
aan de bij de wet aangewezen erfgenamen in&#13;
rechte neerdalende lijn wordt toegekend en&#13;
hebben&#13;
genoten, dienen in te brengen in de nalatenschap.&#13;
Daarbij maakt de wet een onderscheid&#13;
tussen de erfgenamen in neerdalende&#13;
lijn (kort gezegd: kinderen en kleinkinderen)&#13;
en andere erfgenamen. Daarbij geldt ten aanzien&#13;
van de eerste categorie dat zij steeds tot&#13;
deze inbreng verplicht zijn, tenzij de erflater&#13;
hen daarvan bij de schenking heeft vrijgesteld&#13;
of bij (latere) akte heeft ontheven. Voor de&#13;
tweede categorie geldt het omgekeerde: zij&#13;
hoeven niet in te brengen, tenzij de erflater dit&#13;
uitdrukkelijk heeft ‘bevolen of bedongen’.&#13;
Toegespitst op de eerste categorie – Vercauteren&#13;
en Koning behoren daar immers toe –&#13;
berust deze verplichting tot inbreng op de wil&#13;
van de wetgever (en niet op de veronderstelde&#13;
wil van de erflater) dat afstammeling bij de&#13;
verdeling van de nalatenschap gelijk worden&#13;
behandeld. Teneinde dit te bereiken, wordt bij&#13;
hetgeen de erflater feitelijk heeft nagelaten&#13;
opgeteld hetgeen zijn kinderen bij leven reeds&#13;
bij wege van gift hebben ontvangen. Aan de&#13;
hand van de aldus gecreëerde ‘fictieve nalatenschap’&#13;
kan dan worden berekend wat aan&#13;
ieder kind als ‘erfdeel bij versterf’ toekomt.&#13;
3.5 Inkorting ziet daarentegen op de van het&#13;
voorgaande te onderscheiden legitieme portie,&#13;
zoals geregeld in de art. 4:960-976 BW(oud).&#13;
Uitgangspunt voor deze regeling is dat het&#13;
versterferfrecht, waartoe als ik het goed zie&#13;
ook de inbrengregeling behoort, in die zin van&#13;
regelend recht is, dat het de erflater vrijstaat&#13;
daarvan bij testament (of soms: bij codicil)&#13;
vanaf te wijken. Zoals hiervoor werd opgemerkt&#13;
kan hij voorts bepalen of een bepaalde&#13;
schenking later al dan niet moet worden ingebracht.&#13;
Daarmee staat het de erflater in beginsel&#13;
vrij bepaalde erfgenamen bij versterf te&#13;
onterven. Ten aanzien van erfgenamen bij versterf&#13;
in rechte neerdalende lijn (ook hier, kort&#13;
gezegd: kinderen en kleinkinderen) heeft de&#13;
wetgever dit echter onoirbaar geacht. Aan&#13;
deze erfgenamen – de legitimarissen – kent de&#13;
wet daarom dwingendrechtelijk een gegarandeerde&#13;
aanspraak toe op een bepaalde fractie&#13;
van de nalatenschap: de legitieme portie (ook&#13;
wel: wettelijk erfdeel(11)).&#13;
3.6 Art. 4:960 BW(oud) definieert de legitieme&#13;
portie als: “een gedeelte van de goederen die&#13;
aan de bij de wet aangewezen erfgenamen in&#13;
rechte neerdalende lijn wordt toegekend en&#13;
waarover de erflater, noch bij wege van gift&#13;
onder levenden, noch bij uiterste wil, heeft&#13;
mogen beschikken.” Hoe dit gedeelte, deze&#13;
fractie dient te worden berekend is terug te&#13;
vinden in de artikelen 4:961 en 4:968 BW(oud).&#13;
Kort gezegd komt deze regeling op het volgende&#13;
neer.&#13;
(1) Er dient eerst ‘een opsomming’ te worden&#13;
gemaakt van alle goederen waarover de erflater&#13;
op het moment van overlijden beschikt, (2)&#13;
daarbij dient dan te worden opgeteld ‘het&#13;
beloop’ van alle goederen waarover de erflater&#13;
bij gift onder levenden heeft beschikt, waarna&#13;
(3) het aldus verkregen bedrag verminderd&#13;
dient te worden met de schulden. (4) Aan de&#13;
hand van de aldus verkregen ‘legitimaire massa’&#13;
wordt dan vervolgens de legitieme portie&#13;
worden berekend. Dit gebeurd door hiervan&#13;
een evenredig te deel te nemen (in dit geval&#13;
eenzevende) en dit te vermenigvuldigen met&#13;
één van de in artikel 4:961 BW(oud) genoemde&#13;
breuken (in dit geval driekwart). Bij de&#13;
bepaling van hetgeen de legitimaris uiteindelijk&#13;
toekomt dient hiervan dan natuurlijk weer&#13;
wel te worden afgetrokken hetgeen hij van de&#13;
erflater heeft ontvangen (art. 4:968).&#13;
3.7 Zoals uit het voorgaande volgt, bestaat er&#13;
in zoverre een raakvlak met de inbrengverplichting&#13;
van art. 4:1132 dat ook bij de vaststelling&#13;
van de legitieme portie rekening moet&#13;
worden gehouden met giften die de erflater&#13;
bij leven heeft gedaan. In zoverre zou ook&#13;
hier kunnen worden gesproken van ‘inbrengen’,&#13;
zij het dat het karakter daarvan wezenlijk&#13;
anders is: de inbreng betreft alle giften bij&#13;
leven, ongeacht een eventuele vrijstelling van&#13;
inbreng in de zin van art. 4:1132. Tegen deze&#13;
achtergrond komt het mij voor dat waar in&#13;
deze zaak wordt gesproken over ‘inbreng’,&#13;
daarmee wordt bedoeld het in aanmerking&#13;
nemen van de door Vercauteren gestelde giften&#13;
aan Koning bij de vraag naar (de schending&#13;
van) haar legitieme.&#13;
3.8 Hoewel de regeling van de art. 4:960-967&#13;
van dwingend recht is, komt de legitieme portie&#13;
de legitimaris niet van rechtswege toe. De&#13;
legitimaris moet daarop een beroep doen. Het&#13;
is hier waar de door Vercauteren ingeroepen&#13;
inkortingregeling van art. 4:967 BW(oud) in&#13;
beeld komt: indien een legitimaris meent dat&#13;
door een (materiële of formele) schenking bij&#13;
leven of bij testament afbreuk is gedaan aan&#13;
zijn legitieme portie (d.w.z. dat de nalatenschap&#13;
na uitvoering van een eventueel testament&#13;
en na ‘oneigenlijke inkorting’(12) niet&#13;
voldoende is om de legitiemes te voldoen),&#13;
kan hij deze schenking of making door ‘inkorting’&#13;
teniet doen. Dit teniet doen moet&#13;
aldus worden verstaan dat de betrokken legitimaris&#13;
de legitieme schendende schenking(en)&#13;
of making(en) kan vernietigen. De werking&#13;
van de inkorting is geregeld in de artikelen&#13;
4:972 e.v. Over deze werking valt veel te zeggen.(&#13;
13) Hier is van belang dat inkorting op&#13;
een materiële schenking in beginsel leidt tot&#13;
een vordering jegens de begiftigde tot voldoening&#13;
in geld aan de legitimaris van het bedrag&#13;
van de bevoordeling, voor zover de legitimaris&#13;
in zijn legitieme tekort komt. Is de nalatenschap&#13;
negatief, dan dient daarbij nog wel te&#13;
worden bedacht dat ingevolge het bepaalde in&#13;
art. 4:967 lid 2 BW (oud) de legitimarissen van&#13;
de inkorting niets genieten ten nadele van de&#13;
schuldeisers, hetgeen een uitwerking is van de&#13;
gedachte dat hetgeen wordt ingekort strikt&#13;
genomen (eerst) tot de boedel (de nalatenschap)&#13;
gaat behoren. Dit brengt mee dat in&#13;
een dergelijk geval meer moet worden ingekort&#13;
dan het bedrag van (het tekort op) de&#13;
legitieme portie.(14) Dit is volgens mij wat het&#13;
hof in zijn dictum heeft gedaan: het heeft&#13;
bepaald dat de begunstiging van Koning zover&#13;
moet worden ingekort dat ook (eerst) de&#13;
schulden kunnen worden voldaan.&#13;
Bespreking van de onderdelen&#13;
3.9 Ik ga nu over tot de behandeling van de&#13;
verschillende middelonderdelen.&#13;
3.10 Middelonderdeel I richt zich in het bijzonder&#13;
tegen rov. 4.26, 4.27 en 4.28 van het&#13;
arrest van het hof. Deze rechtsoverwegingen&#13;
luiden, voor zover hier van belang, als volgt:&#13;
“…Vercauteren heeft gelijk in haar bewering&#13;
dat de vraagstelling aan de deskundigen in&#13;
zoverre onjuist was, dat in artikel 16 van de&#13;
vennootschapsstatuten slechts is bepaald dat&#13;
in het daar bedoelde geval de onroerende&#13;
zaken naar de agrarische waarde dienen te&#13;
worden gewaardeerd. Vercauteren betoogt&#13;
eveneens terecht dat in de vennootschapsstatuten&#13;
niets is bepaald omtrent de aan de&#13;
overige vermogensbestanddelen toe te kennen&#13;
waarde. Het hof zal derhalve thans bezien&#13;
welke waarde, voor de toepassing van&#13;
genoemd artikel 16, dient te worden toegekend&#13;
aan de overige vermogensbestanddelen&#13;
van de vennootschap”.&#13;
“…Ten aanzien van de bedrijfsinventaris en&#13;
het vee valt echter niet in te zien waarom&#13;
eveneens een agrarische waarde zou moeten&#13;
gehanteerd. In het bijzonder bieden de vennootschapsstatuten&#13;
daarvoor geen enkel aanknopingspunt…”&#13;
“…De bedrijfsinventaris en het vee dienen in&#13;
aanmerking te worden genomen voor de&#13;
(helft van) hun waarden in het economische&#13;
verkeer van respectievelijk ƒ 35.000,– en&#13;
ƒ 123.600,–, zijnde ƒ 79300,–…”&#13;
3.11 Het onderdeel noemt deze overwegingen&#13;
rechtens onjuist dan wel onbegrijpelijk. Het&#13;
meent vooral dat de waardering van het vee en&#13;
de bedrijfsinventaris tegen de economische&#13;
waarde niet in overeenstemming is met rov.&#13;
4.37, waarin het hof overweegt dat aan de&#13;
vennootschap tussen moeder en zoon klaarblijkelijk&#13;
de bedoeling ten grondslag lag dat&#13;
de zoon te zijner tijd het bedrijf alleen zou&#13;
kunnen voortzetten, tegen een vergoeding aan&#13;
de erflaatster en/of haar erfgenamen tot een&#13;
zodanig bedrag dat voortzetting van de&#13;
exploitatie van het bedrijf nog juist haalbaar en&#13;
bedrijfseconomisch verantwoord is. Daarmee&#13;
lijkt het hof in deze overweging als grondslag&#13;
van de waardering voor het gehele bedrijf eerder&#13;
aan de agrarische waarde te refereren dan&#13;
aan de waarde in het economisch verkeer. Het&#13;
onderdeel wijst er verder op dat de waardering&#13;
van het vee en de bedrijfsinventaris naar de&#13;
waarde in het economisch verkeer ook moeilijk&#13;
in overeenstemming te brengen is met de&#13;
verdiscontering van de opstallenschuld in de&#13;
agrarische waarde van de opstallen.&#13;
3.12 Het onderdeel treft m.i. doel. Uitgangspunt&#13;
is dat de rechtsbetrekkingen tussen deelgenoten&#13;
in een gemeenschap beheerst worden&#13;
door de redelijkheid en billijkheid (art. 3:166&#13;
lid 3 BW). Dit uitgangspunt dient uiteraard&#13;
ook in acht te worden genomen bij het tot&#13;
stand brengen van een scheiding en deling&#13;
tussen de deelgenoten. Uit art. 3:185 lid 1 BW&#13;
blijkt nog eens met zoveel woorden dat de&#13;
wetgever dit ook zo ziet. In dit artikel is&#13;
immers bepaald dat de rechter bij verschil van&#13;
mening tussen de deelgenoten op vordering&#13;
van de meest gerede partij de wijze van verdeling&#13;
dient vast te stellen, naar billijkheid rekening&#13;
houdend met de belangen van partijen en&#13;
het algemeen belang. Uit de wetsgeschiedenis&#13;
is op te maken dat met algemeen belang&#13;
bedoeld is het belang van de continuïteit van&#13;
bedrijfsvoering. De gedachte hierbij is dat de&#13;
wijze van waardering van gezamenlijk ondernemingsvermogen&#13;
niet mag leiden tot liquidatie&#13;
van een in essentie gezond bedrijf. Het is&#13;
maatschappelijk ongewenst wanneer de voortzettende&#13;
vennoot bij een te hoge prijsbepaling&#13;
tot liquidatie is gedwongen. Het belang van&#13;
de gezonde voortzetting van de onderneming&#13;
kan prevaleren boven belang van niet-voortzettende&#13;
familieleden. Er zijn hier morele en&#13;
maatschappelijke factoren in het spel. Ook de&#13;
redelijkheid en billijkheid zullen zich in het&#13;
algemeen er tegen verzetten dat een deelgenoot&#13;
zijn onderneming zou moeten staken als&#13;
gevolg van een te hoge waardering en daarmee&#13;
zijn bron van inkomsten zou verliezen(15).&#13;
Het ondernemingsvermogen is voor de voortzettende&#13;
ondernemer een bron van inkomsten&#13;
en geen bron van speculatie. Labohm wijst er&#13;
overigens m.i. terecht op dat voortzetting van&#13;
een onderneming door bij voorbeeld een zoon&#13;
op voor deze aantrekkelijke voorwaarden&#13;
onder toenemende druk staat van de individualisering&#13;
van de maatschappij en de inmiddels&#13;
in vele gevallen minder sterke familietraditie.(&#13;
16) Dit geding is wellicht een voorbeeld&#13;
van deze maatschappelijke trend.&#13;
3.13 Voor de waardebepaling van goederen met&#13;
het oog op een verdeling is primair van belang&#13;
hetgeen de vennootschapsovereenkomst hieromtrent&#13;
bepaalt.(17) Nu de vennootschapsovereenkomst&#13;
– anders dan over de waardering&#13;
van het onroerend goed – niets expliciets&#13;
bepaalt over de waardering van het vee en de&#13;
bedrijfsinventaris, komt toepassing van de&#13;
hierboven genoemde maatstaven van redelijkheid&#13;
en billijkheid in aanmerking. Daarbij dient&#13;
uiteraard ook de aard van de tussen moeder&#13;
en Koning geldende rechtsverhouding, zoals&#13;
deze in de vennootschap onder firma was tot&#13;
stand gebracht, te worden meegewogen(18).&#13;
In dit licht klaagt het onderdeel m.i. terecht&#13;
dat het hof niet inzichtelijk heeft gemaakt of&#13;
het de maatstaven van de redelijkheid en bil-&#13;
lijkheid heeft toegepast en of het daarbij de&#13;
bijzondere rechtssfeer waarin de betrokken&#13;
vennootschap onder firma functioneerde heeft&#13;
meegewogen. Als het deze maatstaven wel&#13;
heeft toegepast, heeft het hof niet duidelijk&#13;
gemaakt, op welke wijze toepassing ervan&#13;
hem heeft gebracht tot het hanteren van de&#13;
economische waarde voor de waardebepaling&#13;
van het vee en de bedrijfsinventaris.&#13;
3.14 Het op dit cruciale punt ontbreken van&#13;
een toereikende motivering klemt te meer nu&#13;
het hof in rov. 4.37 heeft aangegeven dat het&#13;
de bedoeling van de moeder en Koning was&#13;
hem bij ontbinding van de vennootschap in de&#13;
gelegenheid te stellen het bedrijf voort te zetten.&#13;
Dit wijst in de richting dat de betrokken&#13;
partijen voor de waardering van de tot het&#13;
gezamenlijke bedrijf behorende goederen er&#13;
niet zonder meer vanuit zijn gegaan dat waardering&#13;
daarvan in geval van voortzetting van&#13;
het bedrijf tegen economische waarde zou&#13;
dienen plaats te vinden. Ik wijs erop dat&#13;
Koning er voor het hof een beroep op heeft&#13;
gedaan dat bij de waardering van het vennootschapsdeel&#13;
van moeder waartoe het vee en de&#13;
bedrijfsinventaris behoren met zijn bijzondere&#13;
omstandigheden rekening gehouden dient te&#13;
worden(19).&#13;
3.15 Middelonderdeel II maakt er bezwaar&#13;
tegen dat het hof het niet-bedingen van een&#13;
meerwaardeclausule als een materiële schenking&#13;
van moeder aan Koning heeft beschouwd.&#13;
Het onderdeel richt zich in het bijzonder&#13;
tegen rov. 4.38 en 4.39. Deze luiden, voor&#13;
zover hier relevant, als volgt:&#13;
“…gebruikelijk is … dat in het belang van&#13;
andere belanghebbenden, zoals in een geval&#13;
als het onderhavige de erflaatster en de andere&#13;
kinderen, in de vennootschapsovereenkomst&#13;
een ‘meerwaardebeding’ (waarop de deskundigen&#13;
kennelijk doelen) met een bepaalde termijn&#13;
wordt opgenomen.&#13;
In de onderhavige vennootschapsstatuten is&#13;
een dergelijk meerwaardebeding niet opgenomen.&#13;
Het is ook niet opgenomen in de scheiding&#13;
en deling die op 31 oktober 1991 ten&#13;
aanzien van het vennootschapsvermogen tot&#13;
stand is gebracht. Doordat een dergelijk meerwaardebeding&#13;
ontbreekt, is Koning door deze&#13;
scheiding en deling bevoordeeld. Die bevoordeling&#13;
zal door erflaatster zijn gedaan uit liberaliteit,&#13;
naar uit de omstandigheden volgt en&#13;
ook niet voldoende is bestreden. Indien Koning&#13;
nu binnen de bedoelde termijn na 1 januari&#13;
1991 de onroerende zaken verkoopt en indien&#13;
in de opbrengst van het verkochte goed een&#13;
meerwaarde is begrepen, heeft die meerwaarde&#13;
te gelden als door Koning genoten materiele&#13;
schenking die door inkorting in de nalatenschap&#13;
kan terugkeren. In de omstandigheden&#13;
van het geval is een termijn van tien jaar van&#13;
1 januari 1991 af niet ongebruikelijk te achten;&#13;
deze termijn kan ook als redelijk worden aangemerkt.”&#13;
3.16 Het hof doet vervolgens voor de toepassing&#13;
van de inkortingsregeling, als ware er in&#13;
het vennootschapscontract of in de afspraken&#13;
over de scheiding en deling wel een meerwaarderegeling&#13;
was opgenomen. Toepassing&#13;
daarvan leidt er volgens het hof toe dat&#13;
ƒ 85.575,– in de nalatenschap dient terug te&#13;
keren.&#13;
3.17 Het onderdeel voert met name aan dat&#13;
het hof verzuimd heeft te onderzoeken of het&#13;
geheel van rechten en plichten uit de vennootschapsovereenkomst&#13;
het fingeren van een&#13;
meerwaardeclausule in deze overeenkomst of&#13;
in de afspraken over scheiding en deling wel&#13;
rechtvaardigt.&#13;
3.18 Voor de beoordeling van het onderdeel is&#13;
het volgende van belang. Het begrip materiële&#13;
schenking wordt in de literatuur gedefinieerd&#13;
als iedere rechtshandeling, waardoor een derde&#13;
ten koste van het vermogen van het vermogen&#13;
van de erflater, is bevoordeeld en deze bevoordeling&#13;
het uitgesproken of kennelijke doel&#13;
van de rechtshandeling is geweest. Volgens de&#13;
Hoge Raad moet hierbij worden uitgegaan&#13;
van een geobjectiveerd schenkingsbegrip: voor&#13;
het aannemen van een materiële schenking is&#13;
voldoende dat degene die is verarmd, de bevoordeling&#13;
van de ander heeft gewild; de&#13;
motieven die de verarmde daarvoor heeft&#13;
gehad, zijn daarbij niet van belang.(20) Hierin&#13;
ligt besloten dat het moet gaan om bevoordeling&#13;
uit vrijgevigheid, zodat alleen dan van een&#13;
materiële schenking worden gesproken als er&#13;
ook een bevoordelingsbedoeling is geweest.&#13;
Het bewijs daarvan zal doorgaans alleen zijn&#13;
te putten uit de gedragingen van partijen en&#13;
uit de overige omstandigheden van het geval,&#13;
zodat een oordeel daaromtrent in hoge mate&#13;
is verweven met waarderingen van feitelijke&#13;
aard.(21)&#13;
3.19 Tegen deze achtergrond treft de hiervoor&#13;
genoemde klacht doel. Als goederen bij&#13;
voortzetting van een onderneming aan de&#13;
voortzettende ondernemer tegen een lagere&#13;
prijs worden overgedragen dan de economische&#13;
waarde, houdt dit op zich zelf bevoordeling&#13;
van de voortzetter in. Het cruciale punt&#13;
is echter of in een geval als het onderhavige&#13;
sprake is geweest van een bedoeling van de&#13;
moeder om Koning te bevoordelen. Juist op&#13;
dit punt is het arrest van het hof onvoldoende&#13;
gemotiveerd. Het hof volstaat in rov. 4.39 met&#13;
een verwijzing naar de omstandigheden en&#13;
naar een onvoldoende bestrijding door Koning&#13;
van de door het hof veronderstelde liberaliteit.&#13;
Het is mij onduidelijk welke omstandigheden&#13;
het hof op het oog heeft. Daar komt bij&#13;
dat in de memorie van grieven tevens aanvulling&#13;
van eis slechts terzijde in de toelichting&#13;
op grief X door Vercauteren melding wordt&#13;
gemaakt van het ontbreken van een meerwaardebeding.&#13;
Hierdoor kan van Koning niet&#13;
verwacht worden dat hij voor het hof uitgebreid&#13;
ingaat op het al dan niet aanwezig zijn&#13;
van een bevoordelingsbedoeling bij moeder.&#13;
3.20 Ten overvloede neem ik de vrijheid nog&#13;
op een ander punt te wijzen. Ik betwijfel of&#13;
het werkelijk zo juist is om de meerwaardeclausule&#13;
toe te passen op de verkoop in 1993&#13;
door Koning van 9 ha bedrijfsgrond. Ik wijs&#13;
terug naar 1.12 van deze conclusie. De&#13;
verkoop van de bedrijfsgrond is verricht op&#13;
verlangen van de bank van Koning. De verkoopopbrengst&#13;
heeft Koning gebruikt om een&#13;
vervangend stuk grond aan te schaffen en de&#13;
financiering van het door hem gedreven veebedrijf&#13;
te verbeteren. Het hof heeft al deze&#13;
omstandigheden in rov. 4.41 vastgesteld. De&#13;
verkoopprijs is dus in het bedrijf geherinvesteerd.&#13;
Niet is gebleken dat Koning de verkoopopbrengst&#13;
in de privé-sfeer heeft aangewend.&#13;
Wel zal door de verbetering van de&#13;
financiering van het bedrijf van Koning de&#13;
agrarische waarde ervan zijn gestegen. Niet is&#13;
gebleken dat Koning daarvan in de privé-sfeer&#13;
voordeel heeft gehad. Uit de literatuur is mij&#13;
duidelijk geworden dat het gebruikelijk is dat&#13;
op de meerwaardeclausule allerlei beperkingen&#13;
worden aangebracht, met name als een&#13;
met een verkoop geboekte winst in het bedrijf&#13;
wordt geherinvesteerd(22). Ik aarzel dan ook&#13;
of de terugbetaling van een deel van de verkoopwinst&#13;
die het hof heeft bevolen in een&#13;
geval als het onderhavige werkelijk zo voor de&#13;
hand liggend en gebruikelijk is als het hof&#13;
kennelijk heeft verondersteld.&#13;
3.21 Volledigheidshalve merk ik voorts nog&#13;
op dat het onderdeel ook nog de rechtsklacht&#13;
bevat dat het hof (mogelijk) heeft miskend dat&#13;
voor het aannemen van een materiële schenking&#13;
een handelen is vereist. Een niet-handelen&#13;
– in dit geval: het niet bedingen van een&#13;
meerwaardeclausule – kan daarmee nimmer&#13;
als gift worden gekwalificeerd.&#13;
3.22 Over de vraag of men iemand ook door&#13;
een niet-handelen (niet-doen) kan bevoordelen,&#13;
bestaat in de literatuur geen eenstemmigheid.&#13;
Asser-Van der Ploeg-Perrick beantwoordt&#13;
deze vraag ontkennend.(23) Pitlo/Van&#13;
der Burght meent daarentegen dat dit onder&#13;
omstandigheden wel degelijk het geval kan&#13;
zijn: handelen en stilzitten kunnen twee verschijningsvormen&#13;
van hetzelfde rechtens relevante&#13;
feit zijn, zij het dat het als gift aanmerken&#13;
van een niet-doen wel hoge eisen stelt aan&#13;
de door de rechter te hanteren motivering.(24)&#13;
Ik sluit mij hierbij aan. Het door Asser-Van&#13;
der Ploeg-Perrick ingenomen standpunt komt&#13;
mij te formalistisch voor en kan in het licht&#13;
van het voorgaande ook makkelijk verzanden&#13;
in woordspelletjes. Bedoelde rechtsklacht&#13;
dient m.i. dan ook te falen.&#13;
3.23 Middelonderdeel 3 maakt bezwaar tegen&#13;
de beslissing van het hof in rov. 4.13, onder b&#13;
en 4.20 dat moeder terzake van stille reserves&#13;
in de opstallen in beginsel een vorderingsrecht&#13;
op de vennootschap had. Dit vorderingsrecht&#13;
gaat terug op een voorbehoud dat de vader in&#13;
artikel 4 van de vennootschapsakte in 1974&#13;
terzake van stille reserves ‘nu en in de toekomst’&#13;
in het vennootschapsvermogen had&#13;
gemaakt.&#13;
3.24 Voor zover Vercauteren belang heeft bij&#13;
haar klacht – het hof heeft immers de hoogte&#13;
van deze reserves op nul vastgesteld –, meen&#13;
ik dat de klacht gegrond is. De beslissing van&#13;
het hof over een in beginsel aan de moeder&#13;
toekomend vorderingsrecht terzake stille reserves&#13;
in de opstallen is niet, althans niet zonder&#13;
meer begrijpelijk tegen de achtergrond van&#13;
hetgeen het hof in rov. 4.19 heeft overwogen.&#13;
In deze rov. gaat het hof er immers vanuit dat&#13;
in 1984 bij de scheiding en deling van de&#13;
huwelijksgemeenschap van moeder en de&#13;
vader en van de nalatenschap van de vader&#13;
met de vordering van de vader op de vennootschap&#13;
terzake van stille reserves rekening is&#13;
gehouden. Dit wijst erop dat dit vorderingsrecht&#13;
is afgewikkeld. Het is dan zonder nadere&#13;
motivering niet begrijpelijk dat het hof er&#13;
in rov. 4.13 onder b en rov. 4.20 nog van een&#13;
bestaand vorderingsrecht uitgaat&#13;
3.25 De conclusie uit het voorgaande is dat&#13;
het bestreden arrest niet in stand kan blijven.&#13;
Koning betoogt dat de Hoge Raad de zaak&#13;
zelf kan afdoen door bekrachtiging van het&#13;
eindvonnis van de rechtbank. Ik betwijfel dat.&#13;
De verschillende onderdelen treffen immers&#13;
alle doel vanwege motiveringsgebreken. M.i.&#13;
brengt dit mee dat na cassatie nieuwe afwegingen&#13;
van feitelijke aard moeten worden&#13;
gemaakt. Er dient dus verwijzing te volgen.&#13;
4. Conclusie&#13;
Deze strekt tot vernietiging van het bestreden&#13;
arrest en verwijzing van de zaak naar een ander&#13;
hof.&#13;
De Procureur-Generaal bij de&#13;
Hoge Raad der Nederlanden,&#13;
A-G</content><legacyfootnotes>Noten&#13;
1. Productie 1 bij de cvr.&#13;
2. De tekst van het testament is te kennen uit de&#13;
concept-aangifte successierecht ter zake van de&#13;
nalatenschap van de vader en de concept-akte&#13;
van scheiding en deling van de ontbonden&#13;
huwelijksgemeenschap en de nalatenschap van&#13;
de vader, producties 1 en 2 bij de cve.&#13;
3. Productie 3 bij de cve.&#13;
4. Vgl. rov. 3.1 onder j en rov. 3.7.&#13;
5. Productie 4 bij de cve.&#13;
6. Helemaal juist is deze weergave niet: Koning&#13;
heeft aanvankelijk verstek laten gaan en heeft&#13;
vervolgens verzet ingesteld tegen het verstekvonnis&#13;
waarbij de vorderingen werden toegewezen.&#13;
In haar eindvonnis van 10 augustus 2000&#13;
heeft de rechtbank dit verzet gegrond verklaard,&#13;
een aantal van de veroordelingen vernietigd&#13;
en het meer of anders gevorderde afgewezen.&#13;
7. Zie hierover Studiegroep KNBTB, Bedrijfsopvolging&#13;
in de landbouw, vijfde druk, blz. blz.&#13;
207-211.&#13;
8. D.w.z. een clausule waarbij de voortzettende&#13;
ondernemer gehouden is winst bij verkoop van&#13;
het betreffende goed met de niet-voortzettende&#13;
familieleden te delen Zie over de meerwaardeclausule:&#13;
Studiegroep KNBTB, Bedrijfsopvolging&#13;
in de landbouw, vijfde druk, blz. 141-142.&#13;
9. De cassatiedagvaarding is uitgebracht op 18 juli&#13;
2002.&#13;
10. Vgl. HR 11 april 2003, NJ 2003, 493 (WMK) en&#13;
de conclusie van A-G De Vries Lentsch-Kostense&#13;
voor dit arrest, onder 10.&#13;
11. In de literatuur wordt erop gewezen dat men&#13;
deze term beter kan vermijden, omdat daarmee&#13;
ook wel het ‘erfdeel bij versterf’ wordt aangeduid,&#13;
hetgeen tot spraakverwarring en misverstanden&#13;
kan leiden. Zie o.m. Van Mourik, Erfrecht,&#13;
2002, blz. 120 en Wedekind, Compendium&#13;
erfrecht, 1998, blz. 44.&#13;
12. Zie hierover: Van Mourik, a.w., blz. 154; Compendium&#13;
Erfrecht (Wedekind), blz. 56;&#13;
Pitlo/Van der Burght, Erfrecht, 1997, blz. 148-&#13;
151.&#13;
13. Zie hierover: Compendium Erfrecht (Wedekind),&#13;
blz. 55-66; Pitlo/Van der Burght, Erfrecht,&#13;
1997, blz. 148-157; – Asser-Van der&#13;
Ploeg-Perrick (Erfrecht), 1996, blz. 201-226.&#13;
14. Vgl. Pitlo/Van der Burght, Erfrecht, 1997, blz.&#13;
153-154; Compendium Erfrecht (Wedekind),&#13;
blz. 58.&#13;
15. HR 2 maart 2001, NJ 2001, 584 waarin beslist&#13;
werd dat de redelijkheid en billijkheid kunnen&#13;
meebrengen dat de vrouw van haar ex-man in&#13;
het kader van een afwikkeling van een echtscheiding&#13;
niet meer krijgt dan de man met&#13;
behulp van het bedrijfsvermogen kan financieren.&#13;
Zie ook A.N. Labohm, Einde van een partnership,&#13;
tegen welke prijs, Agrarisch recht 1996,&#13;
blz. 599-613.&#13;
16. Zie A.N. Labohm, Bedrijfsoverdracht in de&#13;
landbouw in ontwikkeling, Agrarisch recht&#13;
1998, blz. 535.&#13;
17. Zie HR 3 mei 1968, NJ 1968, 267.&#13;
18. Zie hiervoor A.N. Labohm, Bedrijfsoverdracht&#13;
in de landbouw in ontwikkeling, Agrarisch&#13;
recht 1998, blz. 533: Als partijen niets met&#13;
elkaar zijn overeengekomen terzake de wijze&#13;
waarop de prijs van het aandeel van de vennoot&#13;
moet worden vastgesteld, moet gekeken worden&#13;
naar de totale rechtsverhouding.&#13;
19. Zie ad grief V en IX van de Memorie van Antwoord&#13;
tevens incidenteel appèl.&#13;
20. HR 4 november 1994, NJ 1996, 485; HR 15&#13;
juni 1994, NJ 1995, 577; HR 11 april 2003, NJ&#13;
2003, 493 (WMK).&#13;
</legacyfootnotes><footnotes><footnote/></footnotes><auteurs/><published>2004-07-01 00:00:00</published><modified>2004-07-01 00:00:00</modified><editiondate>2004-07-01</editiondate><htmlpath>https://denhollander.info/artikel/3738</htmlpath></article>
</articles></edition>