<edition><articles><article><jaar>2013</jaar><naam>Tijdschrift voor Agrarisch Recht</naam><uitgave>3</uitgave><aflevering>3</aflevering><searchword>TvAR 3/2013</searchword><id>10438</id><udhid>UDH:TvAR/10438</udhid><titel>Soortenbescherming en de agrarische sector. Preadvies Vereniging voor Agrarisch Recht 2013</titel><searchwords><searchword>TvAR 3/2013</searchword><searchword>UDH:TvAR/10438</searchword></searchwords><attachments><attachment><name>TvAR2013_03_04_Soortenbescherming.pdf</name><extention>pdf</extention><url>https://denhollander.info/download/8966/ci</url></attachment></attachments><inleiding>1. Inleiding&#13;
Bij de preadviezen over het natuurbeschermingsrecht mag het onderwerp soortenbescherming zeker niet ontbreken. Hoewel in de agrarische sector momenteel veel aandacht uitgaat naar stikstof en Natura 2000, is voor de sector ook het soortenbeschermingsregime van de Flora- en faunawet (hierna: Ffw) en de daarop gebaseerde uitvoeringsbesluiten van groot belang. De relatie tussen de agrarische sector en soortenbescherming is tweeledig. Enerzijds ondervindt de sector nadeel van de beschermingsverplichtingen. Een be­langrijk voorbeeld daarvan is gewasschade veroorzaakt door het voorkomen van beschermde diersoorten. Aan de ande­re kant brengt de sector ook schade toe aan flora en fauna. De reguliere bedrijfsvoering (bijv. landbewerking en het ge­bruik van gewasbeschermingsmiddelen), maar ook inciden­tele activiteiten (zoals bouwactiviteiten ten behoeve van be­drijfsuitbreiding) kunnen effecten op beschermde soorten teweeg brengen. In dit preadvies wordt op drie voor de agra­rische sector relevante thema’s nader ingegaan. Aan de orde komen de (gewas)schade in de agrarische sector, de compli­caties bij de realisering van ruimtelijke ontwikkelingen en de effecten van reguliere bedrijfsactiviteiten en hoe daarmee om te gaan in het licht van het vigerende soortenbescher­mingsregime. Aan het eind van het preadvies zal worden in­gegaan op het voorstel voor de Wet natuurbescherming. Wat zijn belangrijke veranderingen en hoe raken deze de agrari­sche sector? Allereerst zal in paragraaf 2 voor een goed be­grip bij de lezer kort het regime van de Ffw en de uitvoe­ringsbesluiten worden geschetst. Bij de specifieke thema’s wordt verder ingezoomd op het relevante wettelijk kader.&#13;
</inleiding><content>2. Wettelijk regime1&#13;
De Ffw en de daarop gebaseerde uitvoeringsbesluiten re­guleren sinds 1 april 2002 de toelaatbaarheid van concre­te activiteiten die een inbreuk kunnen maken op bescherm­de dier- en plantensoorten. De Ffw biedt het kader voor de soortenbeschermingsverplichtingen uit de Vogelrichtlijn en de Habitatrichtlijn, maar gaat verder dan Europeesrechte­lijk is vereist. De bescherming ziet ook op (een groot aantal) dier- en plantensoorten die niet onder de reikwijdte van de richtlijnen vallen. Welke soorten onder het beschermingsre­gime van de Ffw vallen, wordt geregeld door art. 3 e.v. van de wet, het Besluit aanwijzing dier- en plantensoorten Flo­ra- en faunawet (hierna: Besluit aanwijzing) en de Regeling aanwijzing dier- en plantensoorten (hierna: Regeling aanwij­zing). Op grond van de Vogelrichtlijn zijn alle in het wild le­vende vogels op het grondgebied van de Europese Unie be­schermd. Dit komt terug in art. 4, lid 1 onder b Ffw. Voor de overige diersoorten, alsmede voor plantensoorten is de re­geling ingewikkelder. Op grond van de art. 4 tot en met 6 Ffw worden de soorten die moeten worden beschermd, aan­gewezen. Dit is nader uitgewerkt in het Besluit aanwijzing en de Regeling aanwijzing. Het is dus nog een puzzel om te bepalen waaruit de bescherming van een specifieke dier- of plantensoort voortvloeit. Lijsten van beschermde soorten en het toepasselijke beschermingsregime zijn opgenomen op de website van het Ministerie van EZ. Voor het bescher­mingsregime is relevant of soorten op grond van de richtlij­nen moeten worden beschermd (cq op grond van de keuze van de nationale wetgever strikt worden beschermd) ofwel dat het gaat om soorten die alleen door het nationale regime worden beschermd. De eerste categorie wordt aangeduid als ‘strikt beschermde soorten’, de tweede categorie wordt aan­geduid als ‘algemeen voorkomende soorten.’ De verbods­bepalingen zijn voor beide categorieën gelijkluidend. Het verschil is gelegen in de mogelijkheden om van de verbods­bepalingen af te wijken. Voor de praktijk zijn met name de verbodsbepalingen in de art. 8 tot en met 12 Ffw van belang. Het gaat daarbij om de volgende bepalingen:&#13;
‘Artikel 8: Het is verboden planten, behorende tot een beschermde inheemse plantensoort, te plukken, te verzamelen, af te snijden, uit te steken, te vernielen, te beschadigen, te ontwortelen of op enigerlei andere wijze van hun groeiplaats te verwijderen. Artikel 9: Het is verboden dieren, behorende tot een beschermde inheemse diersoort, te doden, te verwon­den, te vangen, te bemachtigen of met het oog daarop op te sporen. Artikel 10: Het is verboden dieren, behorende tot een beschermde inheemse diersoort, opzettelijk te veront­rusten. Artikel 11: Het is verboden nesten, holen of andere voortplantings- of vaste rust- of verblijfplaatsen van dieren, behorende tot een beschermde inheemse dier­soort, te beschadigen, te vernielen, uit te halen, weg te nemen of te verstoren. &#13;
Artikel 12: Het is verboden eieren van dieren, be­horende tot een beschermde inheemse diersoort, te zoeken, te rapen, uit het nest te nemen, te beschadigen of te vernielen.’ &#13;
Op deze verbodsbepalingen kan om verschillende redenen een uitzondering worden gemaakt. De Ffw maakt op hoofd­lijnen een onderscheid tussen jacht, beheer en schadebestrij­ding, en overige activiteiten (zoals reguliere bedrijfsvoering, bouw- en exploitatie activiteiten, etc.). Voor de agrarische sector is onder meer van belang dat de Ffw ruimte biedt voor maatregelen ter beperking van populaties of maatrege­len in het kader van schadebestrijding ter voorkoming van (ernstige) schade aan vee en gewassen (art. 65, 67 en 68 Ffw). Voor andere activiteiten dan beheer en schadebestrij­ding bieden art. 75 jo art. 2 e.v. Besluit vrijstelling een in­gewikkeld systeem om onder andere voor de uitvoering van werkzaamheden in het kader van bestendig beheer en on­derhoud in de landbouw vrijstelling of ontheffing te verle­nen van de verbodsbepalingen. Deze systematiek van vrij­stelling- en ontheffingverlening komt nader aan de orde bij de bespreking van de verschillende thema’s in de volgen­de paragrafen. In zijn algemeenheid wordt opgemerkt dat de mogelijkheden om inbreuk te maken op verbodsbepalingen veel ruimer zijn bij algemeen voorkomende soorten dan bij strikt beschermde soorten. Bij algemeen beschermde soor­ten is met name van belang of de gunstige staat van instand­houding in gevaar komt. Voor de strikt beschermde soorten zijn meer criteria van belang. Zo moet worden onderzocht of er geen andere bevredigende oplossingen zijn dan de voor­genomen inbreuk op de verbodsbepalingen2 en bovendien moet kunnen worden onderbouwd dat de inbreuk wordt toe­gestaan in verband met één van de in de Europese richtlijnen erkende belangen (zie art. 9 Vogelrichtlijn en art. 16 Habita­trichtlijn). Dit wordt wel het ‘strikte afwegingskader’, of de uitgebreide toets genoemd. &#13;
Op de achtergrond van dit beschermingsregime speelt ook de zorgplicht een rol. Ingevolge art. 2, lid 1 Ffw dient een ieder ‘voldoende zorg in acht (te) nemen voor de in het wild levende dieren en planten, alsmede voor hun directe leefom­geving’. Deze zorgplicht is nader omschreven in het tweede lid van art. 2 Ffw. De zorgplicht houdt ‘in ieder geval’ in dat een ieder die weet of redelijkerwijs kan vermoeden dat zijn handelen of nalaten voor flora en fauna nadelige gevolgen kan veroorzaken, dergelijk handelen achterwege moet la­ten voor zover dat redelijkerwijs kan worden gevergd of de gevolgen zoveel mogelijk moet trachten te beperken. Ieder voor flora en fauna (mogelijkerwijs) nadelig handelen moet in beginsel achterwege blijven (voor zover dat redelijkerwijs kan worden gevergd). &#13;
3. Schade in de agrarische sector &#13;
Dieren van uiteenlopende soorten kunnen schade aanrichten aan agrarische belangen. Deze schade kan variëren van lich­te overlast tot ernstige schade met een ordegrootte van tien­duizenden Euro’s. Schade kan worden aangericht aan ge­wassen, maar ook aan bijvoorbeeld vee. De veroorzakers van de schade zijn zowel beschermde als onbeschermde soorten. Ter voorkoming of bestrijding van genoemde scha­de beschikt de agrarische sector over enkele praktische en juridische instrumenten. Daarnaast bestaat de mogelijkheid om de geleden schade (deels) te laten compenseren via een tegemoetkoming die verstrekt wordt door het Faunafonds. Kortom, het overkoepelende begrip van schade in de agra­rische sector omvat vele aspecten. In deze paragraaf komen achtereenvolgens aan bod: de verschillende vormen van schade, voorkoming en bestrijding van schade, compensatie voor geleden schade. &#13;
Vormen van schade &#13;
Schade aan agrarische belangen openbaart zich op verschil­lende wijzen. Het meest in het oog springend is de scha­de door vraat. Het gaat om aangevreten gras, bloemen, vol­legrondsgroenten, fruit etc. Belangrijke schadeveroorzakers zijn bijvoorbeeld ganzen en mezen. Naast vraatschade be­staat er ook schade door vertrapping (bijvoorbeeld door gro­te hoefdieren), omwroeten van de bodem (bijvoorbeeld door wilde zwijnen), bevuiling (bijvoorbeeld uitwerpselen van ganzen in het gras) en verslemping van de bodem (bijvoor­beeld vanwege betreding door watervogels). &#13;
Naast schade aan gewassen treedt ook schade aan vee op. Zo kan er sprake zijn van predatie van (pluim)vee door vos­sen, maar ook kunnen in het wild levende dieren een be­smettingsbron vormen voor het gehouden vee. Te denken valt hierbij aan de verspreiding van varkenspest door wilde zwijnen en de verspreiding van vogelgriep door in het wild levende vogels. &#13;
Voorkoming en bestrijding van schade &#13;
Om te voorkomen dat eerder omschreven schade optreedt, kunnen allerhande preventieve maatregelen worden geno­men. Zo kunnen schadegevoelige percelen worden afge­schermd door een hekwerk of raster, maar ook kunnen we­rende middelen, zoals vogelverschrikkers, vlaggen, linten etc. ingezet worden om te voorkomen dat schadeveroorza­kende dieren zich begeven op locaties waar schade aange­richt kan worden. Deze methoden, dus de inzet van stati­sche middelen om daarmee potentieel schadeveroorzakende dieren te weren, mogen ingezet worden zonder dat daarvoor een ontheffing, vrijstelling of andere vorm van toestemming voor is verleend. Daarnaast is de inzet van preventieve mid­delen vaak een vereiste om verdergaande stappen te mogen ondernemen. &#13;
Om actief de dieren te gaan verjagen (de wet spreekt van opzettelijk verontrusten), of zelfs te vangen en/of doden, is wel een toestemming op grond van de Ffw vereist. De Ffw biedt verschillende mogelijkheden op grond van de art. 65, 67 en 68. Het meest generieke instrument is de vrijstelling op grond van art. 65. Speciaal voor exoten en het optreden op terreinen van derden is art. 67 in het leven geroepen, ter­wijl de ontheffing op basis van art. 68 maatwerk biedt voor de algemene situaties. Deze drie artikelen worden verderop uitgebreider besproken. &#13;
Opzettelijk verontrusten &#13;
Opzettelijk verontrusten kan op velerlei manieren plaatsvin­den. Zo kan agrarisch personeel slechts door aanwezig te zijn reeds een verontrustende uitwerking hebben op de aan­wezige dieren. Dit effect kan versterkt worden door gebruik te maken van bijvoorbeeld een ‘vogelafweerpistool’3, hon­den en dergelijke. Recentelijk is ook een laser-apparaat in opkomst als vogelverjagend middel. Het gaat hier om een apparaat in de vorm van een zaklamp, waarmee over gro­te afstand een laserstraal gericht kan worden waarmee aan­wezige vogels effectief kunnen worden verjaagd.4 Hoewel het gebruik van laser enerzijds met name voordelen met zich mee lijkt te brengen, leek het er in eerste instantie op dat dit type laser in een categorie zou vallen waarvan het ver­handelen door de Nederlandse Voedsel en Waren Autoriteit (NVWA) niet toelaatbaar wordt geacht wegens strijdigheid met art. 18 van de Warenwet.5 Inmiddels is echter duidelijk dat door de constructie van het betreffende apparaat het ge­vaar voor omstanders beperkt is zodat de laser, ondanks het hoge vermogen, toch in een verhandelbare categorie valt. &#13;
Vangen en doden &#13;
Een stap verder dan het opzettelijk verontrusten is het van­gen en/of doden van dieren die schade aanrichten of dat dreigen te doen. Omdat in de agrarische praktijk het vangen van dieren vrijwel altijd gevolgd zal worden door het doden van de betreffende dieren, worden beide hier gezamenlijk besproken. Ook de Ffw en het Besluit beheer en schadebe­strijding dieren (hierna: Bbsd) maken geen scherp onder­scheid tussen beide zaken, gelet op art. 5 Bbsd waar de mid­delen voor het vangen en doden door elkaar staan vermeld. Overigens gaat het doden van dieren vrijwel altijd gepaard met het opzettelijk verontrusten van dezelfde dieren en hun tevens aanwezige soortgenoten. &#13;
Voor het vangen of doden van dieren kent het Bbsd de volgende middelen: geweren, honden, jachtvogels, fret­ten, kastvallen, vangkooien, klemmen, buidels, lokvogels, kunstmatige lichtbronnen, middelen die krachtens de Wet gewasbeschermingsmiddelen en biociden zijn toegelaten of vrijgesteld en rodenators.6 Ook kan het doden van gevan­gen dieren handmatig gebeuren. Ter voorkoming en/of be­strijding van schade aan agrarische belangen wordt in de praktijk veelal gebruik gemaakt van het geweer, eventueel in combinatie met andere middelen zoals honden of fretten. Ook worden regelmatig vangkooien ingezet voor het vangen van bijvoorbeeld zwarte kraaien en kauwen. &#13;
Bewerken van eieren &#13;
Een bijzondere categorie handelingen ter voorkoming van schade is het bewerken van de eieren van schadeveroorza­kende soorten. Met name populaties ganzen worden op deze wijze beperkt in de reproductie. Het bewerken van eieren gebeurt door middel van schudden, prikken of insmeren met olie. Deze methoden doden het embryo, terwijl in de mees­te gevallen de eieren heel blijven zodat de broedende ouder­vogel geen noodzaak ziet om een nieuw legsel te produce­ren. Op beperkte schaal en met goed bereikbare nesten lijkt deze methode effectief te zijn. Op grotere schaal en in ge­bieden waar de nesten lastig te vinden en/of te bereiken zijn, is het effect minder groot. Uiteraard beperkt het bewerken van eieren in eerste instantie slechts de reproductie, en heeft het pas op de langere termijn een effect op de totale omvang van de populatie. &#13;
Artikel 65 &#13;
Zoals eerder vermeld kent de Ffw verschillende grondslagen voor de bestrijding van schade. Art. 65 regelt de vrijstelling voor het bestrijden van algemeen voorkomende soorten die in het gehele land of delen daarvan belangrijke schade aan­richten aan gewassen, vee, bossen, bedrijfsmatige visserij en wateren of schade aan fauna. De wet maakt onderscheid tus­sen een vrijstelling op landelijk niveau en op provinciaal ni­veau. In Bijlage 1 bij het Bbsd vinden we de soorten waar­voor de landelijke vrijstelling geldt. Het gaat om de soorten Canadese gans, houtduif, konijn, kauw, vos en zwarte kraai. Ten opzichte van deze soorten is het op grond van art. 1 Re­geling beheer en schadebestrijding dieren (hierna: Rbsd) aan de grondgebruiker toegestaan de verbodsbepalingen van de art. 9 t/m 12 Ffw te overtreden ter voorkoming van belang­rijke schade aan o.a. gewassen. Praktisch gezien betekent dit dat deze soorten door de grondgebruiker mogen worden ver­ontrust, gevangen en gedood en dat de nesten/verblijfplaat­sen mogen worden vernield. &#13;
De vraag is echter of elke grondgebruiker in iedere situatie van deze vrijstelling gebruik mag maken. De wet lijkt hier namelijk toch een beperking in aan te brengen. Deze beper­king vinden we met name in het derde lid van art. 65 Ffw. Daar staat namelijk dat het de grondgebruiker kan worden toegestaan om de hiervoor genoemde handelingen te ver­richten op de door hem gebruikte gronden of in of aan door hem gebruikte opstallen ter voorkoming van in het huidige of komende jaar dreigende schade, binnen de grenzen van het werkgebied van de wildbeheereenheid waarin die gron­den of opstallen zijn gelegen. Dit wordt in de praktijk wel uitgelegd als een algemene toestemming om in het gehele land bijvoorbeeld vossen en konijnen te doden. Hierover lo­pen de meningen echter uiteen. Hoewel er met de wetswijzi­ging van 2006 een duidelijke verruiming heeft plaatsgevon­den met betrekking tot de locatie waar de schade optreedt ten opzichte van de locatie waar de schadeveroorzakende dieren bestreden mogen worden7, blijft er in de praktijk een grijs gebied. De jurisprudentie op dit punt is niet heel duide­lijk, maar lijkt erop neer te komen dat plaatsing op de lande­lijke vrijstellingslijst betekent dat de betreffende soort in het gehele land ‘vrij’ bestreden mag worden.8 &#13;
De onduidelijkheid in de praktijk blijft echter wanneer men een soort van de landelijke vrijstellingslijst wenst te bestrijden vanwege een belang dat niet genoemd is in art. 65. Te denken valt hierbij aan het bestrijden van konijnen ter be­strijding van schade aan sportvelden of het vangen van een vos ter voorkoming van schade bij een kinderboerderij. Bei­de laatstgenoemde belangen zijn echter wel belangen op grond waarvan een ontheffing ex art. 68 Ffw verleend kan worden, zodat ervoor gekozen kan worden om voor alle ze­kerheid een ontheffing aan te vragen. De terloopse overwe­ging van de voorzieningenrechter van de Rechtbank Zwolle9 dat vossen en konijnen vallen onder de landelijke vrijstel­ling en dat derhalve voor het bejagen van vossen en konij­nen op waterkeringen en brughoofden (in het belang van de openbare veiligheid) geen ontheffing nodig is, heeft tot nu toe geen navolging gekregen. &#13;
Het komt evenwel in de praktijk regelmatig voor dat jacht­aktehouders ervan uitgaan dat de landelijke vrijgestelde soorten zondermeer mogen worden bestreden. Het is toch merkwaardig dat een dergelijke jachtaktehouder, in het ge­val dat er controle door een handhavende instantie plaats­vindt, zal moeten motiveren dat de bestrijding van kauwen plaatsvindt ter bescherming van de gewassen in de omge­ving, en niet vanwege de schade door kauwen aan het rieten dak van de grondgebruiker, om maar een voorbeeld te noe­men. &#13;
Overigens moet volledigheidshalve worden opgemerkt dat de grenzen van het werkgebied van de wildbeheereenheid door de wildbeheereenheid zelf worden vastgesteld, in over­leg met de aangrenzende wildbeheereenheid (zie art. 65 lid 10 Ffw). Er zijn nergens eisen gesteld met betrekking tot de omvang van het werkgebied van een wildbeheereenheid. Er bestaan in de praktijk dan ook forse verschillen qua om­vang, en het lijkt niet reëel, en ook niet de bedoeling van de wetgever10, om hieraan consequenties te verbinden waar het gaat om het gebruik kunnen maken van de landelijke vrij­stelling. Bij een groot werkgebied zal er immers altijd wel ergens sprake zijn van dreigende schade, terwijl dit bij een klein werkgebied minder vaak het geval zal zijn. &#13;
De provinciale vrijstelling tenslotte wordt per provinciale verordening geregeld. Provinciale staten kunnen hierbij vrij­stelling verlenen voor de soorten die genoemd staan in bijla­ge 2 bij het Bbsd. Dit blijft hier verder buiten beschouwing. &#13;
Artikel 67 &#13;
Op grond van art. 67 Ffw kunnen gedeputeerde staten (een categorie van) personen aanwijzen die (bijvoorbeeld met be­hulp van het geweer) bepaalde diersoorten mogen doden. De lijst van diersoorten waarvoor dat mogelijk is, vinden we in Bijlage 1 bij de Rbsd. De aanwijzing kan geschieden op grond van de volgende criteria: &#13;
––de gunstige staat van instandhouding komt niet in ge­vaar (geldt alleen bij beschermde inheemse soorten); &#13;
––er bestaat geen andere bevredigende oplossing ter voorkoming van schade; &#13;
––er is sprake van (één van) de belangen zoals genoemd in de wet, waaronder schade aan landbouwgewassen, volksgezondheid of schade aan overige fauna. &#13;
Art. 67 maakt het tevens mogelijk om de aangewezen perso­nen toestemming te verlenen om de betreffende terreinen te betreden zonder toestemming van de eigenaar. Daarnaast is art. 67 met name bedoeld om de bestrijding van exoten mo­gelijk te maken, hoewel dit in de praktijk niet altijd even goed mogelijk blijkt te zijn.11 Voor de agrarische praktijk is met name van belang dat de bestrijding met het geweer van nijlganzen en Indische ganzen slechts op grond van een aan­wijzing ex art. 67 kan plaatsvinden. Daarnaast is het veel­al via een besluit op grond van art. 67 geregeld dat de mus­kusratten- en beverrattenbestrijders toegang hebben tot alle gronden waarvan betreding voor het uitvoeren van hun taak noodzakelijk is. &#13;
De af te wegen criteria inzake de staat van instandhouding, andere bevredigende oplossingen en de dreigende schade, worden besproken in de hierna volgende subparagraaf inza­ke de ontheffingverlening ex art. 68. &#13;
Artikel 68 &#13;
Art. 68 vormt de grondslag voor de ontheffingverlening voor beschermde inheemse diersoorten. Op grond van dit ar­tikel kunnen gedeputeerde staten ontheffing verlenen van de in de wet genoemde verbodsbepalingen, onder voorwaar­de dat: &#13;
––de gunstige staat van instandhouding niet in gevaar komt; &#13;
––er geen andere bevredigende oplossing ter voorko­ming van schade bestaat; &#13;
––er sprake is van (één van) de belangen zoals ge­noemd in de wet, waaronder belangrijke schade aan landbouwgewassen, volksgezondheid of schade aan overige fauna, en; &#13;
––het Faunafonds is gehoord. &#13;
De aanleiding om ontheffing te verlenen is veelal gelegen in reeds optredende of dreigende schade. Ontheffing kan ech­ter slechts verleend worden bij belangrijke schade. In de ju­risprudentie zijn regelmatig bedragen genoemd waarbij sprake is van belangrijke schade. Zo is een bedrag van 250 Euro per geval geaccepteerd als ondergrens voor belangrijke schade12, conform de beleidsregels van het Faunafonds.13 &#13;
Daarnaast moet er sprake zijn van een concrete dreiging van schade.14 Over het algemeen kan een dergelijke concre­te dreiging adequaat onderbouwd worden aan de hand van schadegegevens uit het verleden. &#13;
Wanneer de schade voldoende is aangetoond, zal bezien moeten worden of er geen andere bevredigende oplossingen bestaan ter voorkoming van eerder genoemde schade. Bij andere bevredigende oplossingen wordt met name gedacht aan afrasteringen en visuele en akoestische middelen. Bij de beoordeling of een bepaalde oplossing bevredigend is, mag het college van gedeputeerde staten in principe afgaan op het advies van het Faunafonds.15 Overigens is het geen ver­eiste dat er reeds een bepaald aantal preventieve middelen zijn ingezet, maar mag de effectiviteit van eventuele andere oplossingen beoordeeld worden. Hierbij mag tevens worden &#13;
­betrokken wat de nadelige effecten daarvan kunnen zijn op andere beschermde soorten en op landschap en milieu.16 &#13;
Tenslotte zal beoordeeld moeten worden of de gunstige staat van instandhouding van de betrokken soort niet in gevaar komt, alvorens tot ontheffingverlening kan worden overge­gaan. &#13;
Art. 1 onder i van de Habitatrichtlijn geeft aan wanneer sprake is van een gunstige staat van instandhouding. De staat van instandhouding wordt als ‘gunstig’ beschouwd wanneer: &#13;
- uit populatiedynamische gegevens blijkt dat de betrok­ken soort nog steeds een levensvatbare component is van de natuurlijke habitat waarin hij voorkomt, en dat vermoedelijk op lange termijn zal blijven, en &#13;
- het natuurlijke verspreidingsgebied van die soort niet kleiner wordt of binnen afzienbare tijd lijkt te zullen worden, en &#13;
- er een voldoende grote habitat bestaat en waarschijn­lijk zal blijven bestaan om de populaties van die soort op lange termijn in stand te houden. &#13;
Wanneer de soort een ‘levensvatbare component’ van het betreffende gebied blijft, is in ieder geval geen sprake van aantasting van de gunstige staat van instandhouding, zo kan worden opgemaakt uit een uitspraak van de Afdeling.17 Daarnaast zou uit de Natura 2000-jurisprudentie18 kunnen worden opgemaakt dat de gunstige staat van instandhou­ding op landelijk niveau mag worden beoordeeld, hoewel de jurisprudentie inzake het rapen van kievitseieren in Fries­land19 aangeeft dat bij een ontheffing op provinciaal niveau de staat van instandhouding op provinciaal niveau dient te worden beoordeeld. In deze zaak betrof het echter een pro­vinciaal gunstige staat van instandhouding, bij een landelij­ke of Europese ongunstige staat van instandhouding. In deze situatie mocht in Friesland ontheffing worden verleend. An­ders zou het kunnen zijn wanneer ontheffing wordt verleend voor een soort die provinciaal weinig voorkomt, terwijl er anderzijds sprake is van een landelijke gunstige staat van in­standhouding. &#13;
Faunafonds &#13;
Bij het thema gewasschade wordt al snel gesproken over het Faunafonds. Het Faunafonds heeft als wettelijke taken (vast­gelegd in art. 83 Ffw): &#13;
––het bevorderen van maatregelen ter voorkoming en bestrijding van schade door beschermde inheemse diersoorten; &#13;
––het verlenen van tegemoetkomingen in geleden scha­de, aangericht door dieren behorende tot beschermde inheemse diersoorten; &#13;
––gedeputeerde staten van de provincies van advies te dienen over de uitvoering van Ffw-taken en &#13;
––het adviseren van de minister inzake de landelijke vrij­stelling en de soorten waarvoor een aanwijzingsbesluit ex art. 67 Ffw kan worden genomen. &#13;
In dit verband is ten eerste interessant dat het Faunafonds voorlichting geeft met betrekking tot te nemen maatregelen ter voorkoming en/of bestrijding van schade. Hiervoor is on­der andere de Handreiking Faunaschade uitgegeven.20 Ook bevordert en financiert het Faunafonds onderzoek naar scha­deveroorzakende soorten en eventueel te nemen maatrege­len. Voor de agrarische praktijk is echter wellicht het meest relevant dat het Faunafonds tegemoetkomingen in de ge­leden schades uitkeert, mits aan een aantal voorwaarden is voldaan. Volledigheidshalve moet hierbij benadrukt worden dat het gaat om een tegemoetkoming, en niet om een volle­dige vergoeding van de aangerichte schade. &#13;
Om voor een tegemoetkoming in aanmerking te komen, moet aan een aantal regels worden voldaan. Deze regels zijn vastgelegd in de Regeling vaststelling beleidsregels schade­vergoeding Faunafonds. Tevens moet bij een verzoek om te­gemoetkoming gebruik worden gemaakt van een voorge­schreven verzoekschrift.21 Naar verluidt hebben echter veel agrarische ondernemers moeite met de eisen die het Fauna­fonds stelt, hetgeen als reden zou gelden om geen verzoek­schrift in te dienen. Dit zorgt ervoor dat de door het Fauna­fonds gepresenteerde schadecijfers een absolute ondergrens weergeven van de werkelijk optredende schade. Dit geldt te­meer daar de door het Faunafonds getaxeerde schade slechts ziet op de aan het aanwezige gewas aangerichte schade, en niet op de schade die voortvloeit uit het nemen van schade­beperkende maatregelen en de mogelijk optredende gevolg­schade als er bijvoorbeeld opnieuw gezaaid moet worden. Een laatste kanttekening met betrekking tot de schadecijfers van het Faunafonds is dat de schade door exoten of soorten van de landelijke vrijstellingslijst niet wordt geregistreerd, omdat voor deze soorten ook geen tegemoetkoming wordt verstrekt. &#13;
Conclusie &#13;
De agrarische sector wordt op vele wijzen geconfronteerd met schade veroorzaakt door diersoorten, zowel beschermde als onbeschermde. Om deze schade te voorkomen en/of te bestrijden staan de grondgebruiker allerlei instrumenten ten dienste. Hierbij geldt dat het op statische wijze weren van schadeveroorzakende soorten in principe kan plaatsvinden zonder wettelijke toestemming. Alle verdergaande metho­den, zoals verjagen, vangen en doden vereisen een wettelij­ke toestemming in de vorm van een vrijstelling, aanwij­zing of ontheffing. De landelijke vrijstelling geldt voor een beperkt aantal soorten en voldoet over het algemeen, hoe­wel over de precieze reikwijdte hiervan nog enige onduide­lijkheid bestaat. De aanwijzing ex art. 67 Ffw is met name bedoeld voor exoten en/of onbeschermde soorten. De ont­heffing op grond van art. 68 betreft slechts beschermde in­heemse diersoorten. Om een besluit ex art. 67 en/of 68 te nemen moet in voldoende mate zijn aangetoond dat er spra­ke is van (ernstige) schade, dat er geen andere bevredigende oplossingen voorhanden zijn en dat de gunstige staat van in­standhouding niet in gevaar komt. Het Faunafonds tenslotte voorziet in onderzoek en advisering inzake schadebeperken­de methoden. Daarnaast verzorgt het Faunafonds de tege­moetkomingen in de door beschermde soorten aangerich­te schade. &#13;
De conclusie lijkt gerechtvaardigd dat de Nederlandse grondgebruiker voldoende middelen ten dienste staan om de schade door dieren te voorkomen dan wel te beperken, waarbij bovendien de resterende schade deels gecompen­seerd wordt door het Faunafonds. &#13;
4. Ruimtelijke ontwikkelingen: van incident naar incident &#13;
Onder het begrip ‘ruimtelijke ontwikkelingen’ valt een breed scala van grootschalige of kleinschalige activiteiten:22 het slopen van gebouwen, de aanleg van wegen, het bouwen van stallen, mestsilo’s of opslagruimtes. Het gaat hierbij doorgaans om ingrijpende veranderingen die leiden tot een functieverandering of uiterlijke verandering van het gebied. Soortenbescherming en ruimtelijke ontwikkelingen zijn al langer met elkaar verwikkeld in een ingewikkelde danse ma­cabre. Want wie kent hem niet, de Korenwolf? Er werd veel en heftig over de korenwolven geprocedeerd, eind jaren ne­gentig vorige eeuw en begin van deze eeuw, wat leidde tot een ware stroom aan jurisprudentie.23 Gemeenschappelijk aan deze jurisprudentie is de vraag of de Habitatrichtlijn correct is geïmplementeerd. Die vraag is feitelijk nog steeds actueel en onderdeel van de worsteling van de wetgever, be­leidsuitvoerders en de praktijk. &#13;
Flora- en faunawet: oorsprong van de problematiek &#13;
Bij de inwerkingtreding van de Ffw was ontheffingverlening van de wettelijke verbodsbepalingen van art. 8 tot en met 12 op grond van art. 75 Ffw slechts mogelijk als geen af­breuk werd gedaan aan de gunstige staat van instandhouding van de soort, er geen andere bevredigende oplossing bestond en een belang aanwezig was als bedoeld in het Besluit vrij­stelling beschermde dier- en plantensoorten (verder: Besluit vrijstelling). 24 Dit strikte afwegingskader gold ten tijde van de inwerkingtreding van de Ffw alle soorten en bleek be­lemmerend te werken in het maatschappelijk verkeer, omdat het ook van toepassing was op zeer algemeen voorkomen­de soorten.25 Dat betekende in de praktijk, dat in geval van kleinschalige ingrepen met betrekking tot enkele algeme­ne soorten, bijv. het plaatsen van een extra stal op een plek waar een sloot aanwezig is met daarin groene kikkers en wa­tersalamanders, geen ontheffing kon worden verleend. De gunstige staat van instandhouding was weliswaar niet in het geding, maar er was geen sprake van ‘dwingende redenen van groot openbaar belang’. &#13;
Het onderscheid tussen ‘algemeen voorkomende’ en ‘strikt beschermde’ soorten bestond dus in eerste instantie niet. De situatie was daarmee ten opzichte van het verleden on­der het Besluit vrijstellingen en ontheffingen Natuurbescher­mingswet sterk veranderd: veel meer soorten werden nu door de wettekst zelf beschermd en vielen onder een onthef­fingplicht. Bij wet van 24 april 200226 is art. 75 echter ge­wijzigd, welke wijziging op 1 juli 2002 in werking is getre­den. Met deze wijziging werd de strikte afweging beperkt tot soorten die vallen onder het (toenmalige) lid 5 van art. 75 Ffw. Dit zijn vogelsoorten waarop de Vogelrichtlijn van toe­passing is, de in bijlage IV van de Habitatrichtlijn genoem­de soorten en bij AMvB aangewezen soorten. Deze versoe­peling bleek voor bouwbedrijven, bosbouw, landbouw en recreatiesector echter onvoldoende soelaas op te leveren. Veel werkzaamheden zouden, ondanks de aanpassingen van de regelgeving, niet zonder overtreding van de Ffw kunnen worden uitgevoerd.27 &#13;
Aanpassing Besluit vrijstelling &#13;
De onvrede over de uitwerking van het soortenbescher­mingsrecht leidde in 2005 tot een nieuwe wijziging van de regelgeving. In dat jaar werden in het Besluit vrijstelling meer mogelijkheden gecreëerd om ontheffing of vrijstel­ling te kunnen verlenen van de verbodsbepalingen als neer­gelegd in art. 8 tot en met 12 van de Ffw. 28 Deze verruimde mogelijkheden hebben vooral betrekking op de uitvoering van werkzaamheden in het kader van bestendig beheer, on­derhoud, bestendig gebruik (bv landbouwkundig gebruik) en ruimtelijke ontwikkeling en inrichting.29 In een aantal ge­vallen kan een vrijstelling worden bewerkstelligd door ge­bruik te maken van een door de minister goedgekeurde ge­dragscode.30 Door de wijziging hoeft in veel gevallen waar sprake is van een ‘ruimtelijke ontwikkeling’ geen ontheffing meer te worden gevraagd, maar geldt een vrijstelling. Dit is het geval als sprake is van algemeen voorkomende soor­ten. Voor soorten die zeldzamer zijn geldt voor deze cate­gorie werkzaamheden een vrijstelling, mits wordt gewerkt met een goedgekeurde gedragscode. Indien geen gebruik wordt gemaakt van een vrijstelling middels een gedragsco­de, dan geldt onverkort dat een ontheffing moet worden ver­kregen via een zogenaamde ‘lichte toetsing’.31 Er blijft een groep soorten (de strikt beschermde soorten) over waarvoor ook bij het voornemen van het overgaan tot een ruimtelijke ontwikkeling het verkrijgen van een ontheffing noodzakelijk blijft.32 Een dergelijke ontheffing volgt na een ‘strikte afwe­ging’. Deze wijziging van het Besluit vrijstelling heeft tij­dens de behandeling van het voorstel in het wetgevingspro­ces en - na totstandkoming - in de literatuur geleid tot veel kritiek op de toegenomen complexiteit van de regelgeving en de mogelijke strijdigheid van door de wijzigingen tot stand gebrachte vrijstellingen en ontheffingsmogelijkheden met de Vogelrichtlijn en de Habitatrichtlijn.33 &#13;
Verenigbaar met Europees recht? &#13;
De Raad van State was in zijn advies over het Ontwerp van het gewijzigde Besluit vrijstelling kritisch over de verenig­baarheid van de regeling met de Vogel- en Habitatrichtlijn.34 De Tweede Kamer heeft de relatie met de Vogel- en Habita­trichtlijn tijdens de behandeling in de Kamer aan de orde ge­steld, o.a. in een motie35 waarop de minister van LNV re­ageerde met het antwoord dat het Besluit vrijstelling in overleg met de Europese Commissie tot stand was gekomen en dat daardoor dus geen sprake kon zijn van strijd met de Vogel- en Habitatrichtlijn.36 &#13;
De in de literatuur geconstateerde strijdigheid van het Be­sluit vrijstelling met een aantal bepalingen uit de Vogel- en Habitatrichtlijn is echter in laatste instantie bevestigd door de ABRvS37 en heeft geleid tot een situatie waarin de staats­secretaris zich genoodzaakt zag om ten aanzien van onthef­fingverlening voor ‘ruimtelijke ontwikkeling en inrichting’ over te gaan tot het hanteren van een nieuwe beleidslijn. De ABRvS oordeelde namelijk dat ten aanzien van op grond van Europese regelgeving strikt beschermde soorten (nl. rechtstreeks beschermd via bijlage IV van de Habitatricht­lijn) en vogels (rechtstreeks beschermd via de Vogelricht­lijn38) bij het verlenen van een ontheffing ex art. 75 Ffw niet kon worden volstaan met het refereren aan nationaal rechte­lijke ontheffingsgrondslagen die hun basis niet tevens had­den in de rechtvaardigingsgronden voor het toestaan van in­breuken op de ‘strikte bescherming’ van deze soorten die ook in de richtlijnen zelf worden genoemd.39 &#13;
Beleidslijn ‘Aangepaste beoordeling’ &#13;
De in reactie op deze rechtspraak sinds 26 augustus 2009 door (LNV, EL&amp;I en nu) EZ gehanteerde beleidslijn ‘Aan­gepaste beoordeling ontheffing ruimtelijke ingrepen Flo­ra- en faunawet’40 voor art. 75 Ffw-ontheffingen komt er, samengevat, op neer dat in die gevallen waarin door het tref­fen van (mitigerende) maatregelen de functionaliteit van de voortplanting- en/of vaste rust- en verblijfplaatsen gega­randeerd kan worden, er geen art. 75 Ffw-ontheffing hoeft te worden aangevraagd. Dit houdt in dat in het geval er af­doende mitigerende (lees: verzachtende) maatregelen wor­den getroffen ter vermindering van de schadelijke gevol­gen van een activiteit voor beschermde soorten, volgens EZ geen inbreuk wordt gemaakt op de verboden in art. 8 e.v. Ffw. Voor die activiteiten, hoeft ondanks inbreuk op de ver­boden in art. 8 e.v. Ffw, geen (art. 75) ontheffing te worden aangevraagd. Dat mag wel, als de initiatiefnemer een be­vestiging van het bevoegd gezag wil, dat de door hem voor­gestelde mitigerende maatregelen daadwerkelijk voldoende zijn. Dan wordt door EZ aan de hand van een tiental punten beoordeeld of de functionaliteit van de leefomgeving al dan niet wordt aangetast. Indien de mitigerende maatregelen als voldoende worden beschouwd volgt een zogenaamde ‘posi­tieve afwijzing’ van de ontheffingsaanvraag. Deze beoorde­ling wordt ook toegepast op gevallen waarin verstoring van vaste rust- en verblijfplaatsen van ‘strikt beschermde soor­ten’ ingevolge de Habitatrichtlijn of vogels aan de orde is. De ‘positieve afwijzing’ wordt door de rechter als een be­sluit in de zin van art. 1:3, lid 2, Awb aangemerkt, waartegen bezwaar/beroep kan worden aangetekend.41 &#13;
Inbreuk op verbodsbepaling, of niet? &#13;
Vraag bij de toepassing van dit beleid is nu of er nu wel of niet sprake is van een overtreding van een wettelijk voor­schrift, of niet. Volgens de staatssecretaris werd door het treffen van mitigerende maatregelen ook geen wettelijk ver­bod meer overtreden. Deze lijn was moeilijk vol te hou­den.42 Mitigerende maatregelen zijn immers bedoeld om negatieve effecten te verzachten, ze voorkomen ze niet. Bo­vendien is handhaving van de positieve afwijzing problema­tisch nu het daadwerkelijk treffen van de benodigde maatre­gelen niet in een ontheffingsvoorschrift is vastgelegd. Met name daarom is er ook vanuit de ecologie bezien wel wat te­gen de beleidslijn in te brengen. Uit divers onderzoek blijkt dat juist het daadwerkelijk uitvoeren van voldoende mitige­rende en compenserende maatregelen onvoldoende plaats­vindt.43 Soms worden mitigerende maatregelen beschre­ven of genomen die niet voor de betreffende soort werken.44 &#13;
Ook het toezicht op het naleven van in daadwerkelijk ver­leende ontheffingen opgelegde mitigatie- en compensatie­verplichtingen en de handhaving van voorschriften dienaan­gaande worden door de praktijk als onvoldoende beleefd.45 &#13;
In februari 2012 kwam in een tussenuitspraak het oordeel van de ABRvS over de toepassing van de beleidslijn: ‘In achtnemende de formulering van de verboden, als neerge­legd in de Ffw, is de Afdeling van oordeel dat slechts die maatregelen die zien op het voorkómen dat de in art. 10 en 11 van de Ffw opgenomen verboden worden overtreden, kunnen worden betrokken bij de beoordeling of één van de in vorengenoemde artikelen opgenomen verboden wordt overtreden.’46 Een overtreding is een overtreding, het ver­zachten van de gevolgen van een overtreding, neemt de overtreding als feit niet weg. Gevolg van deze uitspraak was dat gewoon ontheffing moet worden verleend, ook voor strikt beschermde soorten. En dit betekent dat voor onthef­fingverlening ten behoeve van ‘ruimtelijke ontwikkelingen’ ten aanzien van vogels zal moeten worden teruggevallen op de limitatief in art. 9 Vogelrichtlijn opgesomde rechtvaardi­gingsgronden. Daar waar niet binnen de kaders van de Vo­gelrichtlijn een ontheffingsgrondslag kan worden gevon­den, ontstaat er door deze uitspraak een probleem. Mutatis mutandis geldt hetzelfde voor ‘ruimtelijke ontwikkelingen’ waarbij strikt beschermde soorten ingevolge bijlage IV van de Habitatrichtlijn worden geraakt. Daarvoor zal onthef­fing moeten worden verleend binnen de kaders van art. 16 van de Habitatrichtlijn. Voor ontheffingverlening voor bij­lage IV-soorten geldt dan nog de ontsnappingsclausule van de ‘overige dwingende redenen van groot openbaar belang, met inbegrip van redenen van sociale of economische aard, en voor het milieu wezenlijk gunstige effecten’, een uitzon­deringsgrond die in art. 9 van de Vogelrichtlijn ontbreekt, maar die wel dwingt tot een zorgvuldige motivering. Toe­passing van deze uitzonderingsgrond is echter niet eenvou­dig gebleken en moet nadrukkelijk worden gemotiveerd. Uit de rechtspraak blijkt bijvoorbeeld dat economische belangen op korte termijn en andere belangen die voor de samenle­ving alleen voordelen op korte termijn opleveren, niet kun­nen opwegen tegen het behoud op lange termijn van de na­tuurwaarden die door de richtlijn worden beschermd.47 Ook de ABRvS oordeelde al eens in vergelijkbare bewoordingen. Er dient, volgens de Afdeling, ondubbelzinnig vast te staan dat het belang van de realisering van het project op de lange termijn zwaarder moet wegen dan de inbreuk op de natuur­belangen.48 Er lijkt zo op het eerste gezicht een behoorlij­ke kloof te moeten worden overbrugd om het belang van de individuele agrarische ondernemer bij uitbreiding van, bij­voorbeeld, een stal te kunnen transformeren tot een ‘dwin­gende reden van groot openbaar belang’. &#13;
Bestendige rechtspraak &#13;
De staatssecretaris heeft haar uiterste best gedaan om de ‘positieve afwijzing’ en het eraan ten grondslag liggende be­leid te kunnen volhouden. In reactie op bovengenoemde tussenuitspraak uit februari van de ABRvS heeft de staats­secretaris een aangepaste beslissing op bezwaar geschre­ven waarin ze haar beslissing om een ‘positieve afwijzing’ af te geven handhaafde en haar beleid nogmaals grondig motiveerde.49 Het is niet verrassend dat de ABRvS in de einduitspraak deze gang van zaken niet accepteert, want de staatssecretaris heeft aldus niet met inachtneming van het overwogene in de tussenuitspraak uitvoering gegeven aan de door de ABRvS geformuleerde opdracht om de aan­vraag voor ontheffing (in dit geval voor wat betreft de zwar­te specht en verschillende soorten vleermuizen) te toetsen aan de in art. 75 van de Ffw gestelde vereisten. De staatsse­cretaris heeft daarmee gehandeld in strijd met art. 49, zes­de lid, van de Wet op de Raad van State. De in de tussenuit­spraak vastgestelde gebreken zijn niet hersteld en het besluit is derhalve evenzeer in strijd met art. 11 van de Ffw. Dus wordt het besluit vernietigd en krijgt de staatssecretaris een fikse dwangsom om de oren.50 Inmiddels leert een reeks van uitspraken dat de ABRvS - en overige bestuursrechters – dat ontheffingverlening de enige juiste route is om te reage­ren op een overtreding van een wettelijk verbod en dat al­leen maatregelen die kunnen leiden tot het daadwerkelijk voorkomen van een overtreding (preventieve maatregelen51) kunnen leiden tot een voor de rechtspraak acceptabele ‘posi­tieve afwijzing’.52 &#13;
Foerageergebied behorend tot vaste rust- en verblijfplaatsen &#13;
Onder de bescherming van de vaste rust- en verblijfplaats valt, volgens vaste jurisprudentie, ook de bescherming van een foerageergebied voor zover dit samenvalt met de vas­te rust- en verblijfplaats.53 Wat dit betreft verduidelijkt de ABRvS in de uitspraken van 15 februari en 21 maart 2012 dat een activiteit die geen aantasting van de vaste rust- of verblijfplaats inhoudt niet impliceert dat dan ook geen ver­bod ten aanzien van de daarmee samenhangende foerageer­gebieden wordt overtreden. Kortom, in voorkomend ge­val zal ook voor de enkele aantasting van een met een vaste rust- en verblijfplaats samenhangend foerageergebied een ontheffing moeten worden aangevraagd. &#13;
Jaarrond beschermde nesten &#13;
Een bijzonder probleem dat zich binnen het soortenbescher­mingsrecht voordoet is het probleem van de zogenaamde ‘jaarrond beschermde nesten’. Het Ministerie van EZ publi­ceert een lijst waarop soorten staan waarvan de nesten het gehele jaar door bescherming genieten. Nesten van roofvo­gels als de buizerd vallen onder deze categorie. Daarnaast zijn er de zogenaamde ‘categorie 5’ soorten: nesten van de soorten van categorie 5 zijn nesten van vogels die weliswaar terugkeren naar de plaats waar zij het jaar daarvoor heb­ben gebroed, of de directe omgeving daarvan, maar volgens EZ in beginsel over voldoende flexibiliteit beschikken om, als de broedplaats verloren is gegaan, zich elders te vesti­gen. Deze nesten moeten alleen jaarrond worden beschermd als zwaarwegende feiten of ecologische omstandigheden dat rechtvaardigen. De lijst met jaarrond beschermde vogelnes­ten is dan ook indicatief en niet uitputtend. Ecologen moe­ten per geval bepalen of sprake is van een reden om een ‘ca­tegorie 5’ nest als ‘jaarrond beschermd’ te kwalificeren. &#13;
In het geval van jaarrond beschermde nesten kan het werken buiten het broedseizoen niet voorkomen dat art. 11 Ffw van toepassing is en dat dus moet worden nagegaan of er spra­ke is van verstoring van die nesten en er dus een ontheffing nodig is.54 Echter mag niet uit het oog worden verloren dat in het geval van bijvoorbeeld het verbod op het verontrus­ten van soorten in art. 10 Ffw het werken buiten het broed­seizoen in voorkomend geval wel degelijk kan voorkómen dat een verbod overtreden wordt. Daarmee mag bij de vast­stelling of er sprake is van een inbreuk zeker rekening wor­den gehouden. Verstoring van vogels is ingevolge art. 5 sub d van de Vogelrichtlijn alleen verboden is als de storing ‘van wezenlijke invloed is op de staat van instandhouding van de desbetreffende vogelsoort.’ &#13;
Moet een nest worden verwijderd dan zal een ontheffing voor overtreding van art. 11 Ffw moeten worden aange­vraagd. Naast de voorwaarden van ‘geen andere bevredigen­de oplossing’ en het behoud van betrokken populatie in een gunstige staat van instandhouding, zal voor een art. 75 Ffw-ontheffing ook gemotiveerd een van de limitatief in art. 9 Vogelrichtlijn opgesomde gronden ter rechtvaardiging van de inbreuk op de gestelde verboden moeten worden aange­voerd. Dit kan bij vogels een probleem zijn, omdat ingevol­ge art. 9 Vogelrichtlijn geen sociale/economische gronden mogen worden aangevoerd. &#13;
Foerageergebied behorend tot vaste rust- en verblijfplaatsen (nesten) &#13;
Opmerkelijk is dat de ABRvS recent een suggestie deed over hoe in een concreet geval om te gaan met de moge­lijkheden voor ontheffingverlening voor aantasting van een foerageergebied dat behoort tot een nest van een paartje steenuilen. In dit geval bestond er een kans dat een steenui­lenpaartje de huidige vaste rust- en verblijfplaats zou ver­laten, ten gevolge van het vernielen van het bijbehorende foerageergebied. In beginsel is dan een ontheffing vereist. Naar het oordeel van de ABRvS viel echter niet op voor­hand uit te sluiten dat het vernielen van foerageergebied, als gevolg waarvan vaste rust- en verblijfplaatsen van vogels worden verstoord, in dit geval niet onder het verbod als be­doeld in art. 5, onder b (verbod om opzettelijk nesten of eie­ren te vernielen of nesten weg te nemen), van de Vogelricht­lijn valt, maar onder het verbod, als bedoeld onder d (verbod om vogels, m.n. gedurende de broedperiode opzettelijk te storen, voor zover dit van wezenlijke invloed is). Dit zou meebrengen dat, ‘indien de verstoring niet van wezenlijke invloed is, aan art. 9 van de Vogelrichtlijn niet wordt toege­komen. In dat geval is niet uitgesloten dat de staatssecreta­ris het in art. 2, derde lid, aanhef en onder j, van het Vrijstel­lingsbesluit neergelegde belang aan de ontheffingverlening ten grondslag mag leggen.’55 &#13;
Conclusie &#13;
Ondanks het meedenken van de ABRvS blijft de ontheffing­verlening vooral voor vogels met een jaarrond beschermde nestplaats een behoorlijk probleem. Voor strikt beschermde soorten ingevolge de Habitatrichtlijn zal vaker een beroep moeten worden gedaan op de ‘dwingende reden van groot openbaar belang’ als ontheffingsgrondslag. Deze uitzonde­ringsgrond noopt tot een grondige onderbouwing van bij­voorbeeld bouwaanvragen voor stallen, of indien een stal moet worden gesloopt en herbouwd. Het is immers niet on­denkbaar dat de stal tevens een verblijfplaats is voor zwalu­wen, uilen of een steenmarter. Niet alleen de bouw of sloop­locatie, maar ook de directe leefomgeving moet grondig worden geïnventariseerd op het mogelijk voorkomen van een beschermde soort. Indien een strikt beschermde soort, als een vleermuis, voorkomt en zijn vaste verblijfplaats in een te slopen schuur heeft, dan zal het aanvragen van een ontheffing niet gemakkelijk zijn en zal bijvoorbeeld inzich­telijk moeten worden gemaakt dat de sloop van de schuur een ’dwingende reden van groot openbaar belang’ dient. &#13;
Dat is bijna niet te doen. Om een praktische oplossing te verzinnen voor dit soort problemen zal vooral een oplossing moeten worden gezocht in het proactief investeren in actief soortenbeleid. Dat betekent: er voor zorgen dat er voldoende verblijfplaatsen en foerageergebied voor kwetsbare soorten is, waardoor een gunstige staat van instandhouding van deze soorten is geborgd en wordt nagestreefd. Dat betekent ook het pro-actief toepassen van hulpmiddelen als het aanbieden van vervangende ‘woonruimte’ voor soorten, bijvoorbeeld door al ruim vóór de sloop te zorgen voor bruikbare en inge­richte ‘alternatieve huisvesting’. Mogelijk kan dat helpen bij het toestaan van meer ruimte bij ontheffingverlening omdat dan in ieder geval aantoonbaar in de geest van de Europese beschermingskaders wordt gewerkt. &#13;
5. Reguliere bedrijfsvoering &#13;
Wettelijk kader &#13;
Zoals in voorgaande paragraaf ia aangegeven, bood de Ffw ten tijden van de inwerkingtreding in april 2002 een zeer strikt beschermingsregime. De versoepeling van het regi­me die later dat jaar in de wet werd opgenomen bood enig soelaas voor de dagelijks praktijk, maar ging voor een aan­tal sectoren niet ver genoeg. Dit gold onder andere voor de landbouwsector, niet alleen voor de in par. 4 besproken ruimtelijke ontwikkelingen, maar meer nog vanwege het feit dat ook veel reguliere werkzaamheden niet zouden kun­nen worden uitgevoerd zonder overtreding van de Ffw. Hoe moest immers worden omgegaan met terugkerende activitei­ten zoals landbewerking, maaien, bemesting, etc.? De juri­dische werkelijkheid, namelijk dat steeds voor afzonderlijke activiteiten voor zover die inbreuk maakten op de verbods­bepalingen, toestemming zou moeten worden gevraagd, stond haaks op de realiteit van elke dag. In de praktijk was onder andere onduidelijk welke werkzaamheden in het ka­der van bestendig beheer, gebruik en onderhoud zouden kunnen plaatsvinden zonder in strijd te komen met de wette­lijke verboden in de Ffw.56 De Ffw en uitvoeringsbesluiten gaven geen eenduidig aanknopingspunt hoe moest worden omgegaan met de effecten van dagelijkse bedrijfsvoering op beschermde dier- en plantensoorten. Ook in de Vogelricht­lijn en de Habitatrichtlijn wordt dit niet nadrukkelijk gere­geld. De ingrijpende wijziging van het Besluit vrijstelling in 2005 die hiervoor al kort de revue passeerde was onder an­dere bedoeld om deze problematiek het hoofd te bieden. In het vervolg van deze paragraaf wordt nader ingezoomd op de betekenis van dit herziene Besluit vrijstelling voor de re­guliere bedrijfsvoering in de agrarische sector. Daarbij gaat het met name om een aantal elementen uit de vrijstelling met gedragscode in art. 16a e.v. van het Besluit vrijstelling. De relevante bepalingen zijn in het Besluit vrijstelling op genomen onder de noemer ‘(Overige) vrijstellingen ten be­hoeve van het maatschappelijk verkeer’. Daaronder worden veel activiteiten begrepen, waaronder met name bestendig gebruik en beheer57, onder andere in landbouw, bosbouw en visserij, maar ook bouwactiviteiten van alle soorten en ma­ten, samengevat onder de noemer ‘werkzaamheden in het kader van ruimtelijke ontwikkeling en inrichting’. &#13;
De regeling begint met een bepaling (art. 16a Besluit vrij­stelling) die het mogelijk maakt om van een aantal verbods­bepalingen58 ten behoeve van nestbeschermingsactiviteiten voor weidevogels tegen landbouwwerkzaamheden en vee. &#13;
In art. 16b Besluit vrijstelling wordt vervolgens een ruime vrijstelling verleend ten behoeve van genoemde reguliere activiteiten in onder andere de landbouw.59 De leden 2 tot en met 5 van art. 16b stellen beperkingen aan en voorwaarden voor het gebruik van deze ruime vrijstelling. De planten- en diersoorten waarvoor ingevolge art. 16b, lid 2, sub a Besluit vrijstelling zonder meer een vrijstelling geldt zijn alleen de veel voorkomende soorten, waarvoor geen bedreiging be­staat voor de goede staat van instandhouding.60 Onder be­paalde voorwaarden gelden de vrijstellingen uit art. 16b, lid 1 echter ook voor de strikt beschermde planten- en diersoor­ten. Eerste voorwaarde is dat wordt gewerkt overeenkomstig een door de minister van EZ goedgekeurde gedragscode.61 Echter, voor bestendig beheer en onderhoud in de landbouw en bestendig gebruik geldt geen vrijstelling van het versto­ringsverbod uit art. 10 Ffw, ook niet als wordt gehandeld overeenkomstig een gedragscode (art. 16b, lid 3). Als bij­voorbeeld een onder bijlage IV Habitatrichtlijn vallend strikt te beschermen dier in het kader van werkzaamheden in de landbouw kan of moet worden verontrust, dan moet daar­voor een ontheffing worden aangevraagd. In dit systeem lijkt het er op alsof er geen belemmering is strikt bescherm­de dieren bijvoorbeeld te doden, vangen of verwonden, en de nesten of voortplantings- en rust- of verblijfplaatsen te vernielen. Dit kan worden verklaard doordat het handelen in overeenstemming met een gedragscode al inhoudt dat al het redelijke wordt gedaan om in het kader van de desbetref­fende werkzaamheden te voorkomen dat dieren worden ge­dood, verwond of gevangen en dat voortplantings- of rust-en verblijfplaatsen worden verstoord. Opgemerkt wordt ook dat het verstoringsverbod op grond van art. 10 Ffw ziet op verstoringen die een negatief gevolg kunnen hebben voor de goede staat van instandhouding van de desbetreffende soort. De vrijstellingen op grond van art. 16b laten toe dat indivi­duele exemplaren van dieren en planten worden gedood of beschadigd als dat ten behoeve van bestendig gebruik en on­derhoudswerkzaamheden in de landbouw redelijkerwijs on­vermijdelijk is, maar zij laten het niet toe dat een (popula­tie van een) soort dusdanig wordt verstoord dat dit gevolgen kan hebben voor de goede staat van instandhouding van de soort. In de regel zal geen sprake zijn van een verontrusting in de zin van art. 10 Ffw indien men slechts een enkel exem­plaar moet verstoren, bijvoorbeeld van zijn plek moet ver­drijven.62 &#13;
Degene die bij de uitvoering van reguliere activiteiten vol­gens een gedragscode wenst te handelen moet ook kunnen aantonen dat de werkwijze overeenstemt met die gedragsco­de. Als niet in overeenstemming met de gedragscode wordt gehandeld geldt geen vrijstelling, kan sprake zijn van over­treding van een verbod en in dat geval is sprake van een strafbaar feit.63 In de wetgeving is niet geregeld wie een ge­dragscode kan opstellen. Het initiatief daartoe dient van die­genen uit te gaan die handelingen willen verrichten die mo­gelijk in strijd kunnen zijn met de verboden uit de Ffw. Is een gedragscode eenmaal opgesteld en goedgekeurd, dan kan daarvan niet alleen door de opstellers en hun leden ge­bruik worden gemaakt.64 Iedereen kan zijn handelen base­ren op een gedragscode en daarmee voldoen aan de vrijstel­lingsvoorwaarden, ook al was hij of zij niet bij de opstelling betrokken.65 &#13;
Gedragscodes kunnen worden beschouwd als een vorm van zelfregulering. Alleen het goedkeuringsbesluit van de minis­ter van EZ is een publiekrechtelijke rechtshandeling en daar­tegen staat ook rechtsbescherming open voor belangheb­benden.66 Ingevolge art. 16c, lid 1 Besluit vrijstelling wordt een gedragscode slechts goedgekeurd, indien daarin een wij­ze van uitvoering van de desbetreffende handelingen is be­schreven waarmee naar het oordeel van de minister ‘afdoen­de gewaarborgd is’ dat geen economisch gewin plaatsvindt en, kort samengevat, zorgvuldig wordt gehandeld. Art 16 c, lid 1 bevat vervolgens een nadere definitie van ‘zorgvuldig handelen’. Gewaarborgd moet dus zijn dat geen wezenlijke invloed uitgaat op de desbetreffende soorten en dat in rede­lijkheid zoveel mogelijk wordt voorkomen dat in strijd met de verboden uit art. 9, 11 en 12 Ffw wordt gehandeld. &#13;
Indien het systeem van de gedragscodes naast de Vogel­richtlijn en de Habitatrichtlijn wordt gelegd valt op dat bei­de richtlijnen geen mogelijkheid bieden om uitzondering op verbodsbepalingen te maken vanwege bestendig gebruik, beheer en onderhoud. Hierover viel de Rechtbank Arn­hem dan ook bij toetsing van de gedragscode voor de water­schappen waarin een vrijstelling was opgenomen voor be­heer en onderhoud van infrastructuur.67 De ABRvS kwam echter tot het oordeel dat de richtlijnen niet zien op afwij­king van de verbodsbepalingen voor bepaalde type werk­zaamheden, maar belangen noemen ten behoeve waarvan uitzondering op de verbodsbepalingen kunnen worden ge­maakt.68 Voor de waterschappen vond de ABRvS voldoende aangetoond dat werkzaamheden in het kader van het belang van de flora en fauna en de openbare veiligheid plaatsvin­den.69 Voor de agrarische sector is het echter minder voor de hand liggend dat een gedragscode zonder meer binnen dit belangenkader van richtlijnen valt. In het navolgende wordt op het standpunt van de sector ingegaan. &#13;
Geen gedragscode voor de agrarische sector &#13;
Na inwerkingtreding van het herziene Besluit vrijstelling in 2005, waarin naar aanleiding van zorgen vanuit diverse sec­toren waaronder de agrarische sector de mogelijkheid van het opstellen van een gedragscode werd geopend, zodat voor individuele handelingen niet steeds een ontheffing zou zijn vereist, werd aanvankelijk vanuit LTO aangekondigd dat een gedragscode zou worden opgesteld. De problemen in de sector waren immers mede de aanleiding voor de herziening van het Besluit vrijstelling. Uiteindelijk heeft LTO in 2009 aangekondigd af te zien van de gedragscode en te wachten op de nieuwe wetgeving op het terrein van natuurbescher­ming. Vanuit (onder andere) de Vogelbescherming is er kri­tiek op dit standpunt, in het geval van de Vogelbescherming meer specifiek vanwege de problematiek van de weidevo­gels.70 In het rapport ‘38 knelpunten LTO Nederland. Resul­taten beantwoordingsdialoog’ zijn door het ministerie van (thans) EZ en LTO knelpunten in vigerende wetgeving geïn­ventariseerd.71 Voor de reguliere bedrijfsvoering is in relatie tot de Ffw door de sector als knelpunt gesignaleerd dat ten aanzien van het verstoren van soorten een ‘nee-tenzij’-prin­cipe geldt. Dit wordt als te knellend ervaren en zou moeten worden omgevormd naar een ja-tenzij-principe. Verder geeft LTO aan dat men geen voorstander is van een gedragscode voor de sector. Voor reguliere bedrijfsvoering zou alleen een zorgplicht moeten gelden. LTO verwacht dat de knelpunten met de nieuwe Wet natuurbescherming zullen zijn opgelost. Op dit punt zal in par. 6 worden ingegaan. &#13;
Initiatieven in agrarisch gebied &#13;
Uit het voorgaande kan worden geconcludeerd dat het in­strumentarium uit de Ffw voor zover het de effecten van reguliere activiteiten op beschermde soorten betreft, zeer beperkt is. Voor zover sprake is van een wettelijk instrumen­tarium ten behoeve van deze activiteiten, namelijk de vrij­stelling met gedragscode, heeft de agrarische sector (lees: LTO) de keuze gemaakt om daarvan geen gebruik te ma­ken. Hoewel het opstellen van een gedragscode zeker niet moet worden gezien als een eenvoudige opgave, zou het naar onze mening op de weg van de sector liggen om, even­als andere sectoren, een gedragslijn te ontwikkelen op welke wijze met het wettelijk regime wordt omgegaan in de dage­lijkse praktijk. Met de constatering dat de sector de opdracht om een gedragscode op te stellen te makkelijk naast zich heeft neergelegd, willen wij niet impliceren dat er over de hele linie te weinig aandacht is voor bescherming van soor­ten. Andere instrumenten, bijv. maatregelen in het kader van het agrarisch natuurbeheer spelen een belangrijke rol maar zijn niet specifiek gericht op de benodigde maatregelen in het kader van de bescherming van soorten. Uit informatie op de website van het ministerie van EZ hebben wij begrepen dat op dit moment ongeveer 15.000 boeren betrokken zijn bij agrarisch natuurbeheer. In totaal zou het daarbij gaan het om ongeveer 125.000 hectare waarvan zo’n 90 procent bui­ten de huidige ecologische hoofdstructuur (EHS) ligt.72 Ver­der kan worden gewezen op de uitvoering van soortenbe­schermingsplannen (met bijv. het akkerrandenbeheer), en de meer recente leefgebiedenbenadering die eveneens een rol speelt in het kader van de soortenbescherming, en waarbij ook de agrarische sector een rol speelt of kan spelen. 73 &#13;
Knelpunten &#13;
De mogelijkheden die de herziening van het Besluit vrijstel­ling heeft geboden en het feit dat er in het landelijk gebied ook talrijke initiatieven zijn om tot een vorm van agrarisch natuurbeheer te komen, zouden kunnen doen vermoeden dat de agrarische bedrijfsvoering een relatief beperkte negatieve invloed heeft op de opgave tot bescherming van soorten uit de Europese richtlijnen en Ffw. De praktijk wijst echter uit dat het met veel soorten in (onder meer) het agrarisch gebied slecht en soms zeer slecht is gesteld. Het gaat vaak niet om handelingen die direct een inbreuk op de beschermde soor­ten maken, mogelijk met uitzondering van het (gedwongen) gebruik van emissiearme aanwending van mest met effect op weidevogels en (vroeg) maaien van de eerste snede.74 Het gaat veeleer om lange termijn ontwikkelingen in de sec­tor die om aandacht en een actieve aanpak vragen. Uit ge­gevens van CBS, PBL, WUR kunnen een aantal knelpunten worden afgeleid die wij hierna noemen, zonder daarbij naar volledigheid of een inhoudelijk oordeel te streven. De gege­vens geven wel een beeld van de vraagstukken die thans een rol spelen in relatie tot de sector en de ontwikkelingen in het landelijk gebied. Enkele probleempunten: &#13;
––Het areaal agrarisch natuurbeheer EHS is sinds 1999 afgenomen. De meest genoemde redenen om te stoppen zijn problemen met beheer (zoals onkruid) en inpassing in de bedrijfsvoering; de hoogte van de vergoedingen; een teveel aan bureaucratie en ver­koop van de grond waarvoor beheerovereenkomsten waren afgesloten. Door de relatief korte contractduur is de continuïteit van het agrarisch natuurbeheer niet gewaarborgd.75 Door sommigen wordt ook getwijfeld aan de effectiviteit van het agrarisch natuurbeheer.76 &#13;
––Het aantal weidevogels loopt sterk terug.77 &#13;
––Het oppervlak landbouwgrond daalt nog steeds en een groot deel van de verdwenen landbouwgrond veran­dert in bebouwing. In de periode 1989-2003 nam het oppervlak stedelijk gebied toe met ruim 61.000 hec­tare, een oppervlakte zo groot als de Noordoostpolder. Dit leidt onder andere tot versnippering. Bos en natuur zijn de op één na grootste bestemming, een zesde van de landbouwgrond verandert hierin. Het tempo is hiermee vier maal zo langzaam als de verandering in bebouwing.78 &#13;
Conclusie &#13;
Samengevat kan worden opgemerkt dat de relatie tussen agrarische bedrijfsvoering en de bescherming van dier- en plantensoorten bepaald niet onproblematisch is. De insteek van het soortenbeschermingsregime is primair passief, na­melijk gericht op het voorkomen van overtredingen van ver­bodsbepalingen. Deze aanpak is niet genoeg om de achter­uitgang van soorten in het agrarisch gebied te stoppen. Dit is niet uitsluitend, maar mede een opgave die bij de agrarische sector ligt. Wij komen op de (noodzaak tot) actieve soorten­bescherming hierna nog terug. &#13;
6. Het voorstel voor de Wet natuurbescherming &#13;
Eind augustus 2012 heeft de staatssecretaris van EL&amp;I (thans EZ) het voorstel voor de Wet natuurbescherming aan de Tweede Kamer aangeboden.79 Dit wetsvoorstel bevat een aantal belangrijke wijzigingen van het soortenbeschermings­regime. In deze paragraaf worden de hoofdlijnen geschetst. Verder wordt ingegaan op de gevolgen van deze wijzigingen voor de agrarische sector. &#13;
6.1 Hoofdlijnen van het wetsvoorstel &#13;
Implementatie Europees kader &#13;
Het wetsvoorstel neemt de Europese (en deels internati­onale) regelgeving als vertrekpunt en richt zich primair op de soorten die ingevolge de Vogelrichtlijn, de Habita­trichtlijn en enkele internationale verdragen moeten wor­den beschermd. Dit vindt allereerst zijn vertaling in de verbodsbepalingen. Veel meer dan de huidige Ffw wordt aangesloten bij de verboden die in de Europese richtlij­nen zijn opgenomen. Toch vallen enkele zaken op indien de verbodsbepalingen worden vergeleken met de richtlij­nen. &#13;
De verbodsbepalingen in art. 3.1 (vogels) sluiten vrijwel volledig aan op de Vogelrichtlijn. Alleen bij het verbod op verstoring valt op dat het wetsvoorstel de verbodsbepaling koppelt aan de staat van instandhouding.80 Bij de verbods­bepalingen ter uitvoering van de Habitatrichtlijn (art. 3.5) valt op dat het veel bediscussieerde verbod op de verstoring van vaste rust- en verblijfplaatsen uit de Ffw (zie hiervoor par. 4) niet meer terugkomt. Daarvoor in de plaats komt het verbod op het beschadigen of vernielen van de voortplan­tings- en rustplaatsen van beschermde soorten (art. 3.5, lid 4).81 Als verstoringsverbod resteert in het wetsvoorstel al­leen het verbod op het opzettelijk verstoren van dieren, zon­der nadere specificering. Het is de vraag of daarmee een adequate implementatie van art. 12 van de Habitatrichtlijn wordt bewerkstelligd. Art. 12 van richtlijn verplicht de Lid­staten tot het opnemen van een verbod tot het opzettelijk verstoren van dieren, ‘vooral tijdens perioden van voortplan­ting, afhankelijkheid van de jongen, overwintering en trek’. De rechtspraak van het Hof staat steeds in het teken van het overnemen van de exacte doorvertaling in nationale wetge­ving van de teksten van de Habitatrichtlijn.82 Door het weg­vallen van het verbod op het verstoren van ‘vaste rust- en verblijfplaatsen’ valt naar onze mening tevens een deel weg van de bescherming tegen verstoring van dieren gedurende kwetsbare perioden, het meest specifiek de nestperioden van jongen. Nesten, holen en schuilplaatsen die regelmatig wor­den gebruikt voor de voortplanting moeten volgens de Com­missie beschermd worden, ook indien ze niet gebruikt wor­den. &#13;
‘A breeding site is defined (..) as the areas needed to mate and to give birth in and covers also the vicinity of the nest or parturition site, where offspring are dependent on such sites. For some species, a breeding site will also include associated structures needed for territorial definition and defence. Breeding sites that are used regularly, either within or between years, must be protected even when not occupied’.83 &#13;
In de memorie van toelichting wordt echter expliciet toege­licht dat art. 3.1 en 3.5 geen bescherming bieden aan leef­plekken voor bepaalde soorten. ‘De verboden geven even­min bescherming aan plaatsen die als zodanig zeer geschikt zouden zijn als rustplaats voor vogels of andere beschermde dieren of als voortplantingsplaats voor andere beschermde dieren dan vogels, als die plaatsen daarvoor niet daadwerke­lijk worden gebruikt.’84 Alleen het beschadigen of vernielen van een voortplantingsplek of rustplaats wordt expliciet ver­boden en dan blijkens de memorie van toelichting ook nog al</content><legacyfootnotes>* Luuk Boerema is adviseur natuurwetgeving en omgevings­recht, Annelies Freriks is advocaat/partner bij ELEMENT Advocaten te Eindhoven en als hoogleraar Dier &amp; Recht verbonden aan de Faculteit Diergeneeskunde van de Universiteit Utrecht, Willem Lambooij is als specialist natuurwetgeving verbonden aan Royal HaskoningDHV.
1. Zie voor een uitvoerige uiteenzetting van het wettelijk regime en de daaraan mede ten grondslag liggende Euro­pese richtlijnen: Ch.W. Backes, A.A. Freriks, J. Robbe, Hoofdlijnen natuurbeschermingsrecht, Den Haag: Sdu 2009, hfst. 5, L. Boerema, E.T. de Jong, Natuur en ruimte, Amsterdam: Berghauser Pont Publishing 2012.
2. Aan dit criterium wordt overigens in het kader van toestemmingen voor beheer of schadebestrijding steeds getoetst, ongeacht de beschermingsstatus van het te bestrij­den dier. 
3. Voor het voorhanden hebben van een vogelafweerpistool (een bepaald type alarmpistool) is een verlof op grond van de Wet wapens en munitie (Wwm) nodig, welke verleend wordt door de korpschef van de regionale politie. Dit ver­lof staat los van de jachtakte. 
4. Zie bijvoorbeeld Ida Hylkema en Gertjan van der Wal, ‘Ganzen verjagen vanuit de luie stoel’, in: Nieuwe Oogst, 18 februari 2012. 
5. Zie ook www.vwa.nl/onderwerpen/consumentenartikelen/ dossier/laserpointers/wat-moeten-ondernemers-doen. 
6. Een rodenator is een apparaat waarmee een explosief gasmengsel in een gangenstelsel wordt geïnjecteerd en vervolgens tot ontploffing wordt gebracht. Dit middel kan slechts worden gebruikt ter bestrijding van woelratten. 
7. Bij de wetswijziging is toegevoegd dat het moet gaan om dreigende schade binnen de grenzen van het werkgebied van de wildbeheereenheid waarin de betreffende gronden of opstallen zijn gelegen. Voor een interessante toelichting op deze wijziging, zie de conclusie van de Procureur-Ge­neraal bij het arrest van de Hoge Raad van 3 februari 2009, LJN BG4817. 
8. Zie bijvoorbeeld Rb Haarlem, 30 november 2010, LJN BO6346. 
9. Rb Zwolle 26 januari 2011, LJN BP2024. 
10. Zie Kamerstukken II 2005/06, 29 448 nr. 13. 
11. Voor een nadere toelichting op dit onderwerp: Willem Lambooij, Exoten in Nederland, in: Journaal Flora en fauna, 2008, nr. 7. 
12. Rb Arnhem, 13 september 2011, LJN BT8211 en Rb Zwolle, 21 juli 2011, LJN BR3881. 
13. Art. 8 Regeling vaststelling beleidsregels schadevergoe­ding Faunafonds. 
14. ABRvS 17 maart 2010, LJN BL7785 en Rb Leeuwarden, 27 januari 2011, LJN:BR4890. 
15. ABRvS 17 oktober 2012, LJN BY0415. 
16. ABRvS 29 augustus 2007, LJN BB2488. 
17. ABRvS 7 februari 2008, LJN BD6084. 
18. ABRvS 16 maart 2011, LJN BP7770. 
19. Zie bijvoorbeeld ABRvS 1 maart 2012, LJN BV7500 en Rb Leeuwarden 26 februari 2013, LJN BZ2355. 
20. Handreiking Faunaschade, Preventieve maatregelen, soor­ten faunaschade, wetgeving, beleidsregels en procedures, Faunafonds 2009. 
21. Zie http://faunafonds.nl/index. asp?p=385&amp;t=Verzoekschrift Faunaschade. 
22. Zie ook de brochure ‘Buiten aan het werk’, Ministerie van EZ, te vinden via de website van het ministerie. 
23. Van der Meijden deelt in zijn annotatie bij de uitspraak van de ABRvS van 14 mei 2001, nr. 20010858/1 (JM 2001/100) de hamsterjurisprudentie die ontstaan is naar aanleiding van de bedrijventerreinen Beitel-Zuid en Aachen-Heerlen in drie categorieën in.De eerste categorie, gaat over verleende ontheffingen op grond van de Natuur­beschermingswet (oud). De tweede categorie gerechtelijke uitspraken betreft het bestemmingsplan voor de betrokken bedrijventerreinen. De derde categorie uitspraken betreft de strijd tussen milieuorganisaties of vangen van de laatste beestjes om daarmee te fokken zinvol en rechtmatig is. De noot bevat een overzicht van de uitspraken onderverdeeld in deze categorieën. 
24. H. Woldendorp, Wetgeving Natuurbescherming: teksten en toelichting. Den Haag, SDU 2011, Zie ook Ch.W. Backes e.a., a.w. 2009, p. 147. 
25. J.H.G. Van den Broek, ‘Bedrijvige beestjes blijven beschermd’. Besluit vrijstelling beschermde dier- en plan­tensoorten verruimd, BR 2005, nr. 5, p. 369 e.v. 
26. Stb. 2002, 236. 
27. J.H.G. Van den Broek, a.w. 2005, p. 374. 
28. Stb. 2004, 501, inwerkingtreding Stb. 2005, 70. 
29. Zie de uitleg over de achtergronden in de Nota van Toe­lichting bij het Besluit vrijstelling. 
30. Zie art. 16c Besluit vrijstelling. 
31. De lichte toetsing houdt in dat de werkzaamheden de gun­stige staat van instandhouding van de soort niet in gevaar mogen brengen. 
32. Deze simpele uitleg van het complexe Besluit vrijstelling is ontleend aan de door het ministerie van LNV gepre­senteerde brochure ‘Buiten aan het werk? Houd tijdig rekening met beschermde dieren en planten’ voor het eerst verschenen in 2005 (www.natuurloket.nl). 
33. Zie o.a.: B. Arentz en H.E. Woldendorp, ‘Soortenbescher­ming Flora en faunawet: complexiteit naar climax’, M&amp;R 2005, nr. 4, p. 202 e.v., M. Van Geilswijk en A.A. Freriks, ‘Wijzigingen besluit vrijstelling beschermde dier- en plan­tensoorten op gespannen voet met Europese natuurbescher­mingsrichtlijnen’, Journaal Flora en fauna 2005, nr. 2, p. 63 e.v., R. Neerhof, ‘Het Besluit vrijstelling beschermde dier- en plantensoorten en de gedragscode: van de bomen en het bos, van de zoden en de dijk’, Journaal Flora en fauna, 2005, nr. 4/5, p. 96 e.v. 
34. Advies Raad van State 11 februari 2004, www.raadvansta­te.nl. 
35. Kamerstukken II 2004/05, 29 446, nr. 19. 
36. Kamerstukken II 2004/05, 29 446, nr. 19. 
37. ABRvS van 21 januari 2009, BR 2009, p. 254, m.nt. H.E. Woldendorp, alsmede de uitspraak van de ABRvS van 13 mei 2009, 200802624/1. 
38. De bescherming vanwege de Vogelrichtlijn heeft blijkens art. 1 betrekking op instandhouding van alle natuurlijk in het wild levende vogelsoorten op het Europese grondge­bied van de lidstaten waarop het Verdrag van toepassing is. 
39. ABRvS 21 januari 2009, BR 2009, p. 254, m.nt. H.E. Wol­dendorp, ABRvS 13 mei 2009, 200802624/1. 
40. Te downloaden van de site van EZ/Dienst Regelingen. 
41. Rb. Den Bosch 22 december 2011, JM 2012/23 (m.nt. Boerema), vgl. Rb. Utrecht 29 december 2009, JM 2010/26 (m.nt. Boerema). Bij een bestuurlijk rechtsoordeel is zulks niet mogelijk. Zie in dit verband R.M. Fieten, A. Drahman, ‘Nieuw beoordelingskader voor Ffw-ontheffin­gen: probleem opgelost?’, Bouwrecht 2010, nr. 3, p. 181. 
42. Zie ook Rb. Utrecht, 29 december 2009, JM 2010/26, m.nt. Boerema en Vz. ABRvS, 19 januari 2010 JM 2010/37, m.nt. Boerema. 
43. Algemene Rekenkamer (Kamerstukken II 2006/07, 31 074, nr. 1) over de bescherming van natuurgebieden en (Kamer­stukken II 2008/09, 30 825, nr. 27) over de Ecologische Hoofdstructuur, Op weg naar een betere natuurcompensa­tie, Nationaal Groenfonds, september 2010 en Actieplan natuurkalender 2010, Stichting Groennetwerk. 
44. S. Vreugdenhil, E. Korsten, H. Limpens, F. Brekelmans, M. La Haye, ‘Mitigatie en compensatie: vleermuiskasten als case-study’, Journaal Flora- en fauna, 2013/27. 
45. Zowel belangenorganisaties als Het Netwerk Groene Bureaus als handhavers in overheidsdienst hebben dit meermaals aangegeven aan het voormalige ministerie van LNV en ook genoemd bij de Evaluatie van de Natuurwet­geving in 2008. Zie ook het rapport van onderzoeksbureau Pro Facto, Handhavingsveldanalyse: Programmatisch handhaven van natuurwetgeving, Groningen, juli 2007, p. 71.http://www.pro-facto.nl/site/index.php?option=com_co ntent&amp;view=article&amp;id=206%3Aprogrammatisch-handha­ven-van-natuurwetgeving&amp;catid=36&amp;Itemid=64. 
46. ABRvS 15 februari 2012, 201104809/1/T1/A3, JM 2012/54. 
47. Zie ook: Rb. Leeuwarden, 17 december 2012, AWB 11/3031, LJN BY6864, JM 2013/28 m.nt. Boerema, zie echter ook Rechtbank Groningen van 24 oktober 2012, nr. AWB 11/348, deze rechtbank lijkt iets soepeler te toetsen aan het vereiste van een ‘dwingende reden van groot open­baar belang’. 
48. ABRvS van 26 januari 2001, nr. 200307350/1. 
49. Dit is in meerdere gevallen geprobeerd, met steeds het­zelfde resultaat. 
50. ABRvS 11 juli 2012, 201104809/1/A3, JM 2012/132 m.nt. Boerema. 
51. J. Zijlmans, Voorkomen is beter dan mitigeren, JM 2012/905. 
52. O.a. ABRvS 15 februari 201104545/1/T1/A3, ABRvS 21 maart, 201108112/1/T1/A3, ABRvS 11 juli 2012, 201104545, ABRvS 3 oktober 2012, 201108112/1/A3, ABRvS 3 oktober 2012, 201107056/1/T1/A3, Rb. Breda 14 december 2012, AWB 12/ 1420 WET. 
53. Vgl. Rb. Leeuwarden 23 december 2009, AWB 08/1683; ABRvS 19 januari 2011, 200906756/1/R3. 
54. ABRvS 3 oktober 2012, 201107056/1/T1/A3. 
55. ABRvS 3 oktober 2012, nr. 201107056/1/T1/A3, r.o. 5.2. 
56. J.H.G. van den Broek, a.w. 2005, p. 373 e.v. Zie voor een opsomming en bespreking van de meest belangrijke bezwaren: G. Durville, ‘De hete soep van de Flora- en fau­nawet’, M&amp;R 2003, nr. 6, p. 176 e.v. Zie ook de door een groot aantal ondernemers- en soortenbeschermingsorgani­saties gezamenlijk uitgewerkte ‘Aanbevelingen Soortenbe­scherming’, M&amp;R 2003,nr. 6, p. 179 e.v. 
57. Bij bestendig beheer en onderhoud gaat het om het voortzetten van de ter plaatse bestaande praktijk. Onder bestendig gebruik wordt verstaan het sinds langere tijd ondernemen van activiteiten, die samenhangen met de landschappelijke kwaliteiten van een bepaald gebied en ingepast zijn door de beheerder of eigenaar van het gebied of inpasbaar zijn. Nvt p. 37/38. 
58. Artt. 10 tot en met 12 Ffw 
59. Zie voor een zeer uitvoerige beschrijving Ch.W. Backes e.a., a.w. 2009, met name hoofdstuk 5. 
60. Zie de NvT bij de wijziging van het Besluit vrijstelling. Het gaat om de soorten die zijn aangewezen ingevolge art. 1b vierde lid Regeling vrijstelling beschermde dier- en plantensoorten en te vinden in bijlage 4 bij deze Regeling. 
61. Zie Ch.W. Backes e.a., a.w. 2009, p. 201. H. Woldendorp, Teksten en toelichting Wetgeving natuurbescherming, Den Haag: Sdu 2001, p. 62 e.v., G. Aarts, C.J. Bastmeijer, M. van Geilswijk, Gedragscodes onder de Flora- en faunawet: een versterking van de soortenbescherming of het zwaard van Damocles? M&amp;R 2002006, nr. 8, p. 478 e.v. 
62. Zie Ch.W. Backes e.a. 2009, p. 200. 
63. A.M.C.C. Tubbing, ‘Gedragscode zorgvuldig bosbeheer en de strafrechtelijke handhaving van art. 8-12 flora- en faunawet’, TO 2006, nr. 3, p. 93 e.v. Zie voor de wijze van toetsing Rb. Rechtbank Zutphen 16 november 2010, JFf 2011/8. 
64. Zie hierover de NvT bij de wijziging van het Besluit vrij­stelling 2005. 
65. Zie G. Aarts e.a., a.w. p. 484 wijzen erop dat dit voor de handhaafbaarheid problematisch kan zijn. 
66. NvT, p. 40. 
67. Rb. Arnhem 27 oktober 2008, Awb 07/1013. 
68. ABRvS 30 juni 2010, 200909427/1/H3. 
69. Zie H. Woldendorp, Teksten en toelichting Wetgeving natuurbescherming, Den Haag: Sdu 2011, p. 57 e.v. 
70. Zie de brief van de Vogelbescherming naar aanleiding van het voorontwerp van de Wet natuur 19 mei 2011. 
71. Opgesteld door het ministerie van EL&amp;I in samenspraak met LTO-Nederland, Den Haag 12 juni 2012. 
72. Bron: http://www.rijksoverheid.nl/nieuws/2012/11/30/ agrarisch-natuurbeheer-brug-tussen-landbouw-en-natuur. html. 
73. H.E. Woldendorp, a.w. 2011, p. 35 e.v. 
74. Zie: toelichting Besluit gebruik meststoffen (Stb. 1991, nr. 385). Voor eventuele nadelige effecten verwijst de toelichting naar gevolgen voor vogels die op de bodem broeden. Onderkend werd dat de nieuwe maatregel schade zou kunnen toebrengen aan legsels, maar dat het effect op de populaties moeilijk was in te schatten. 
75. CBS, PBL, Wageningen UR (2013). Realisatie nieuwe EHS - agrarisch natuurbeheer, 1990 - 2010 (indicator 1317, versie 09, 6 maart 2013). www.compendiumvoor­deleefomgeving.nl. CBS, Den Haag; Planbureau voor de Leefomgeving, Den Haag/Bilthoven en Wageningen UR, Wageningen. 
76. David Kleijn, De effectiviteit van Agrarisch Natuurbeheer, Alterra, voorstudie voor een advies Raad voor de Leef­omgeving en Infrastructuur dat in de loop van 2013 zal verschijnen. 
77. CBS, PBL, Wageningen UR (2011). Weidevogels, 1990- 2010 (indicator 1183, versie 12, 1 november 2011). www. compendiumvoordeleefomgeving.nl. CBS, Den Haag; Planbureau voor de Leefomgeving, Den Haag/Bilthoven en Wageningen UR, Wageningen, CBS, PBL, Wageningen UR (2011). Vogels van het boerenland, 1990-2009 (indica­tor 1479, versie 04, 18 januari 2011). www.compendium­voordeleefomgeving.nl. CBS, Den Haag; Planbureau voor de Leefomgeving, Den Haag/Bilthoven en Wageningen UR, Wageningen. 
78. CBS, PBL, Wageningen UR (2009). Bestemming van verdwenen landbouwgrond; periode 1996- 2003 (indicator 1530, versie 01, 22 september 2009). www.compendium­voordeleefomgeving.nl. CBS, Den Haag; Planbureau voor de Leefomgeving, Den Haag/Bilthoven en Wageningen UR, Wageningen. 
79. Kamerstukken II 2011/12, 33 348. 
80. Het is verboden om vogels opzettelijk te verstoren. Dit verbod geldt niet indien de verstoring niet van wezenlijke invloed is op de staat van instandhouding van de betref­fende vogelsoort. 
81. Conform de Habitatrichtlijn geldt daarbij geen opzetver­eiste. 
82. Zie bijvoorbeeld: arrest van HvJEG van 10 mei 2007, nr. C&amp;#8209;508/04 (Commissie/Oostenrijk). 
83. Guidance document on the strict protection of animal species of Community interest under the Habitats Directive 92/43/EEC, February 2007 (hierna: Guidance document), par. 57, ook toegelicht in L. Boerema en J. Zijlmans, Uit een goed nest: het verschil in bescherming tussen een broednest, roestnest en verblijfplaats, Jff 2010, nr. 1. 
84. Kamerstukken II 2011/12, 33 348, nr. 3, p. 260. 
85. Zie ook het artikel van H. Woldendorp, ‘De Europese richtsnoeren over soortenbescherming’, Journaal flora en fauna 2012, nr. 5/6, p. 191. 
86. Zie voor de onderwerpen die blijven voorbehouden aan de rijksoverheid: Kamerstukken II 2011/12, 33 348, nr. 3, p. 16. 
87. De bevoegdheden van het rijk worden sterk beperkt. Zie art. 3.3, lid 3 en art. 3.8, lid 3. Deze bevoegdheden zijn voor de agrarische sector minder relevant. 
88. ABRvS 21 januari 2009, 200802863/1, JM 2009/36 m.nt. Boerema. 
89. ABRvS 30 juni 2010, 200909427/1/H3, JM 2010/97 m.nt. Boerema. 
90. Kamerstukken II 2011/12, 33 348, nr. 3, p. 260. 
91. Ook de staatssecretaris van EZ krijgt de mogelijkheid om vrijstelling te verlenen van enkele bepalingen van art. 3.2, 3.6 en 3.7. Deze zijn echter voor de agrarische sector minder relevant. 
92. D.d. 6 oktober 2011. 
93. Kamerstukken II 2011/12, 33 348, nr. 4, p. 17/18 en 19-22. 
94. Zie hierover Kamerstukken II 2011/12, 33 348, nr. 3, p. 7. 
95. Zie art. 3.29 van het wetsvoorstel. 
96. Als uitsluitend de natuuraspecten leiden tot vergunning- of ontheffingsplicht, dan wordt geen omgevingsvergunning verleend, maar een ontheffing of vergunning op grond van de Wet natuurbescherming. 
97. Volledigheidshalve wordt vermeld dat de aanvrager wel kan kiezen voor fasering. 
98. Kamerstukken II 2011/12, 33 348, nr. 3, p. 209. 
99. Art. 7.3, lid 1 van het wetsvoorstel geeft aan dat art. 5.3 tot en met art. 5.25 Wabo van toepassing zijn voor zover het een activiteit betreft waarvoor op grond van art. 2.1, lid 1, onder j of k Wabo een omgevingsvergunning is verleend of had moeten worden verleend. In art. Uit art. 2.7 , lid 5 en art. 3.3, lid 8 van het wetsvoorstel vloeit voor dat het verbod behoudens vergunning respectievelijk ontheffing uit het wetsvoorstel (indien aan de voorwaarden uit art. 2.1, lid 1, onder j en/of k Wabo is voldaan) plaatsmaakt voor het verbod behoudens vergunning uit de Wabo. 
100. Kamerstukken II 2011/12, 33 348, nr. 4, p. 4. 
101. Kamerstukken II 2011/12, 33 348, nr. 4, p. 4. 
102. Zie Kamerstukken II 2011/12, 33 348, nr. 3, p. 164 e.v. 
103. B.v. C-183/05 (Commissie/Ierland) maar ook C-383/09 (Commissie/Frankrijk). 
104. B.v. C-518/04 (Commissie/Griekenland) en C-183/05 (Commissie/Ierland). 
105. Ook het Verdrag van Bern en het Biodiversiteitsverdrag voorzien in algemene bewoordingen in een verplichting tot het zo nodig nemen van maatregelen voor de instandhou­ding van dier- en plantensoorten. 
106. De Nooij, R.J.W.. Ruimte geven, ruimte nemen. Een managementplan voor de Rugstreeppad in de Noordoost­polder. Radboud Universiteit Nijmegen, 2008. 
107. HvJEU, 09-06-2011, C-383/09, JM 2011/98 m.nt. Zijl­mans. 
108. J. Zijlmans, ‘Voorkomen is beter dan mitigeren’ JM 2012/905. 
109. Zie de reactie LTO d.d. 17 november 2011. 
110. Opgesteld door het ministerie van EL&amp;I in samenspraak met LTO-Nederland, Den Haag 12 juni 2012. 
111. Zie Kamerstukken II 2011/12, 33 348, nr. 3, p. 154. 
</legacyfootnotes><footnotes><footnote/></footnotes><auteurs>mr. drs. L. Boerema, Prof. mr. A.A. Freriks, mr. W. Lambooij&#13;
</auteurs><published>2013-03-01 00:00:00</published><modified>2013-03-01 00:00:00</modified><editiondate>2013-03-01</editiondate><htmlpath>https://denhollander.info/artikel/10438</htmlpath></article>
</articles></edition>