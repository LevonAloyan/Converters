<edition><articles><article><jaar>2006</jaar><naam>Tijdschrift voor Agrarisch Recht</naam><uitgave>7/8</uitgave><aflevering>7</aflevering><searchword>TvAR 7/8/2006</searchword><id>4149</id><udhid>UDH:TvAR/4149</udhid><titel>X / Inspecteur Dienst Regelingen LNV (TvAR 2006/5358)</titel><searchwords><searchword>TvAR 7/8/2006</searchword><searchword>TvAR 2006/5358</searchword><searchword>UDH:TvAR/4149</searchword></searchwords><attachments><attachment><name>2006_nr 78_Rechtspraak_5358.pdf</name><extention>pdf</extention><url>https://denhollander.info/download/4108/ci</url></attachment></attachments><inleiding>[Meststoffenwet; Regeling hoeveelheidsbepaling&#13;
dierlijke en overige organische&#13;
meststoffen; EG-Verdrag; EVRM]&#13;
&#13;
In geschil of de inspecteur, gelet op de&#13;
Meststoffenwet, de algemene rechtsbeginselen,&#13;
het Europese gemeenschapsrecht en&#13;
het Verdrag tot bescherming van de rechten&#13;
van de mens en de fundamentele vrijheden,&#13;
terecht de hiervoor genoemde naheffingsaanslagen&#13;
heeft opgelegd. Belanghebbende&#13;
beantwoordt die vraag ontkennend.&#13;
De inspecteur beantwoordt die vraag&#13;
bevestigend. Tussen partijen bestaan geen&#13;
geschilpunten van cijfermatige aard.</inleiding><content>UITSPRAAK&#13;
Uitspraak van het gerechtshof te ’s-Hertogenbosch,&#13;
eerste meervoudige belastingkamer, op&#13;
het beroep van de heer X te Y (hierna: belanghebbende)&#13;
tegen de uitspraak van de inspecteur&#13;
van bureau heffingen van het ministerie van&#13;
Landbouw, Natuur en Voedselkwaliteit (thans:&#13;
de inspecteur van dienst regelingen van voormeld&#13;
ministerie)(hierna: de inspecteur) op het&#13;
bezwaarschrift betreffende na te melden, aan&#13;
belanghebbende opgelegde naheffingsaanslagen&#13;
fosfaat-, stikstof- en bestemmingsheffing.&#13;
1. Ontstaan en loop van het geding&#13;
1.1. Aan belanghebbende, geregisteerd onder&#13;
mestnummer 000000000, zijn over het jaar&#13;
1998, met dagtekening maart 2002, de volgende&#13;
naheffingsaanslagen opgelegd.&#13;
a. een naheffingsaanslag fosfaatheffing ten&#13;
bedrage van € 25.166,65, gebaseerd op een&#13;
fosfaatoverschot van 5.552 kg (nr. AA0000);&#13;
b. een naheffingsaanslag stikstofheffing ten&#13;
bedrage van € 4.467,01 gebaseerd op een stikstofoverschot&#13;
van 6.563 kg (nr. BB0000);&#13;
c. een naheffingsaanslag bestemmingsheffing&#13;
ten bedrage van € 181,81 (nr. CC0000).&#13;
1.2. Belanghebbende is bij op 27 maart 2002&#13;
bij de inspecteur binnengekomen brief in&#13;
bezwaar gekomen. Bij wijzigingsbeschikkingen&#13;
d.d. 2 maart 2004, als bedoeld in artikel&#13;
6:18 van de Algemene wet bestuursrecht&#13;
(hierna: de Awb), heeft de inspecteur de naheffingsaanslag&#13;
fosfaatheffing verminderd tot&#13;
€ 22.303,30, gebaseerd op een fosfaatoverschot&#13;
van (5.552 – 631 =) 4.921 kg, en de&#13;
naheffingsaanslag stikstofheffing verminderd&#13;
tot € 3.855,77, gebaseerd op een stikstofoverschot&#13;
van (6.563 – 898 =) 5.665 kg.&#13;
1.3. Bij de bestreden uitspraak heeft de inspecteur&#13;
het bezwaar van belanghebbende, dat&#13;
ingevolge artikel 6:19, lid 1, van de Awb geacht&#13;
wordt mede te zijn gericht tegen voormelde&#13;
wijzigingsbeschikkingen, ongegrond verklaard.&#13;
1.4. Belanghebbende is van de uitspraak van&#13;
de inspecteur in beroep gekomen bij het hof.&#13;
De inspecteur heeft een verweerschrift ingediend.&#13;
1.5. Belanghebbende heeft vóór de zitting een&#13;
brief d.d. 10 augustus 2005 en een brief d.d.&#13;
24 augustus 2005 (met bijlagen) ingediend.&#13;
Deze stukken, welke door het hof zijn aangemerkt&#13;
als op de voet van artikel 8:58 van de&#13;
Awb ingediende stukken, zijn in kopie verstrekt&#13;
aan de wederpartij.&#13;
1.6. Het onderzoek ter zitting heeft plaatsgehad&#13;
op 6 september 2005 te ’s-Hertogenbosch.&#13;
Aldaar zijn toen verschenen en gehoord&#13;
belanghebbende en als gemachtigden van&#13;
belanghebbende mevrouw D, de heer E (beide&#13;
laatstgenoemden verbonden aan F advocatennotarissen&#13;
N.V., gevestigd te G) en de heer H,&#13;
voorzitter van de Nederlandse Vakbond Varkenshouders.&#13;
De gemachtigden werden bijgestaan&#13;
door de heer I, verbonden aan J. Namens&#13;
de inspecteur is verschenen en gehoord mevrouw&#13;
mr. K, bijgestaan door de heer ing. L,&#13;
eveneens verbonden aan J.&#13;
1.7. Ter zitting heeft belanghebbende aan de&#13;
wederpartij en aan het hof een pleitnota overgelegd&#13;
welke dient ter vervanging van een&#13;
grotendeels daarmee overeenkomende, bij brief&#13;
d.d. 24 augustus 2005 ingediende concept&#13;
pleitnota, welke door tussenkomst van de&#13;
griffier aan de wederpartij is gezonden. Met&#13;
instemming van partijen wordt die (definitieve)&#13;
pleitnota geacht ter zitting te zijn voorgedragen.&#13;
Het hof rekent die pleitnota tot de&#13;
stukken van het geding.&#13;
Voorts heeft belanghebbende ter zitting zonder&#13;
bezwaar van de wederpartij in fotokopie&#13;
een aan het bureau heffingen gerichte brief&#13;
d.d. 16 februari 2001 overgelegd.&#13;
De inspecteur heeft vóór de zitting een pleitnota,&#13;
voorzien van bijlagen, toegezonden aan&#13;
het hof en door tussenkomst van de griffier&#13;
aan de wederpartij. Ook die pleitnota wordt&#13;
met instemming van partijen geacht ter zitting&#13;
te zijn voorgedragen. Het hof rekent die pleitnota&#13;
met bijlagen tot de stukken van het geding.&#13;
1.8. Ter zitting heeft de heer I voornoemd, tot&#13;
bijstand verschenen van genoemde gemachtigden&#13;
van belanghebbende, aan de hand van een&#13;
aantal, zonder bezwaar van de Inspecteur ter&#13;
zitting overgelegde powerpoint-sheets een&#13;
toelichting gegeven op enkele, als productie&#13;
bij het beroepschrift overgelegde onderzoeksrapporten.&#13;
De powerpoint-sheets bij die presentatie,&#13;
waaromtrent de inspecteur vooraf&#13;
zowel direct door belanghebbende als door&#13;
tussenkomst van de griffier is geïnformeerd,&#13;
rekent het hof tot de stukken van het geding.&#13;
1.9. Van het overigens ter zitting verhandelde&#13;
is een proces-verbaal opgemaakt, waarvan een&#13;
afschrift aan deze akte is gehecht.&#13;
1.10. Het hof heeft vervolgens het onderzoek&#13;
ter zitting gesloten.&#13;
2. Feiten&#13;
Op grond van de stukken van het geding en&#13;
het verhandelde ter zitting staat, als tussen&#13;
partijen niet in geschil dan wel door een van&#13;
hen gesteld en door de wederpartij niet of niet&#13;
voldoende weersproken, het volgende vast.&#13;
2.1. Belanghebbende oefende in (onder meer)&#13;
1998 een varkensbedrijf uit op een oppervlakte&#13;
van 0,8 ha. Er was sprake van een zogenoemd&#13;
“grondloos” bedrijf. Belanghebbende&#13;
hield in 1998 gemiddeld 1.395 vleesvarkens.&#13;
2.2. Ten behoeve van de voedselvoorziening&#13;
voor de varkens werd in belanghebbendes&#13;
bedrijf gewerkt met een zogeheten kegelmenger&#13;
waarin ten behoeve van de voedselvoorziening&#13;
voor de varkens tarwe, gerst, soya en&#13;
energy-mix werden gemengd met aanvullend&#13;
voer. In het bedrijf kon 150 ton voer, voldoende&#13;
voor een periode van 50 dagen, worden&#13;
opgeslagen. Voor de mestopslag beschikte&#13;
belanghebbende over een kelder van ongeveer&#13;
1.700 m3. Dat was voldoende voor de mestproductie&#13;
van ongeveer 1,5 jaar.&#13;
2.3. Belanghebbende heeft voor het jaar 1998&#13;
op de voet van titel 2 van hoofdstuk IV van de&#13;
Meststoffenwet een zogenoemde verfijnde&#13;
Minas-aangifte gedaan. In zijn aangifte heeft&#13;
hij een bedrag berekend van fl. 55.460,–&#13;
(= € 25.166,65) aan in aanmerking te nemen&#13;
fosfaatheffing, op basis van een fosfaatoverschot&#13;
van 5.552 kg. Aan in aanmerking te&#13;
nemen stikstofheffing heeft belanghebbende&#13;
een bedrag berekend van fl. 9.844,– (= € 4.467),&#13;
op basis van een stikstofoverschot van 6.563 kg.&#13;
In zijn aangifte heeft belanghebbende een&#13;
bedrag van fl. 400,– (= € 181,51) aan in aanmerking&#13;
te nemen bestemmingsheffing vermeld.&#13;
Bedoelde bedragen zijn in het kader van&#13;
een verleend uitstel van betaling niet voldaan.&#13;
2.4. Bij de in 1.1. vermelde naheffingsaanslagen&#13;
zijn de aldaar genoemde bedragen nageheven.&#13;
De nageheven bedragen aan fosfaat- en&#13;
stikstofheffing zijn bij voormelde wijzigingsbeschikkingen,&#13;
een en ander als in 1.2 aangegeven,&#13;
verminderd.&#13;
2.5.1. Bij Wet van 2 mei 1997 (Stb. 360) is in&#13;
de Meststoffenwet (titel 2 van hoofdstuk IV)&#13;
de mogelijkheid opgenomen van het doen van&#13;
aangifte voor, zoals in artikel 22 (destijds artikel&#13;
13h) van de Meststoffenwet is omschreven,&#13;
“verfijnde mineralenheffingen”. Die wetswijziging&#13;
is op 1 januari 1998 in werking getreden.&#13;
2.5.2. Met de introductie van de verfijnde&#13;
mineralenheffing beoogde de wetgever landbouwers&#13;
de mogelijkheid te bieden het ontoelaatbare&#13;
mineralenverlies in de vorm van fosfaat&#13;
en stikstof op landbouwbedrijven zoveel&#13;
mogelijk te berekenen op basis van werkelijke&#13;
hoeveelheden en gehalten en de mineralenheffingen&#13;
daarop aan te laten sluiten, een en&#13;
ander anders dan bij de in titel 1 van hoofdstuk&#13;
IV geregelde “forfaitaire mineralenheffingen”.&#13;
2.5.3. In het kader van de verfijnde mineralenheffing&#13;
wordt ingevolge artikel 24 (overeenkomende&#13;
met het vernummerde artikel 13j)&#13;
van de Meststoffenwet de belastbare hoeveelheid&#13;
mineralen bepaald door de hoeveelheid&#13;
aangevoerde mineralen te verminderen met de&#13;
hoeveelheid afgevoerde mineralen en met het&#13;
toelaatbare mineralenverlies. In artikel 25 (het&#13;
vernummerde artikel 13k) van de Meststoffenwet&#13;
is bepaald op welke wijze de hoeveelheid&#13;
aangevoerde en de hoeveelheid afgevoerde&#13;
mineralen moeten worden vastgesteld.&#13;
Daarbij wordt verwezen naar de bij de Meststoffenwet&#13;
behorende bijlage D.&#13;
In die bijlage is onder meer vermeld welke de&#13;
aanvoer- en afvoerposten als bedoeld in voormeld&#13;
artikel 25 (het vernummerde artikel 13k)&#13;
zijn. In artikel D4, lid 1 (het vernummerde&#13;
artikel D3, lid 1) van bedoelde bijlage D is&#13;
bepaald dat de hoeveelheid fosfaat, onderscheidenlijk&#13;
stikstof in dierlijke meststoffen&#13;
en overige organische meststoffen wordt vastgesteld&#13;
op basis van het gewicht of volume en&#13;
het fosfaatgehalte onderscheidenlijk stikstofgehalte&#13;
van de meststoffen.&#13;
2.5.4. Artikel 52 (overeenkomende met het&#13;
vernummerde artikel 13 ak) van de Meststoffenwet&#13;
bepaalt dat bij ministeriële regeling&#13;
nadere regels worden gesteld met betrekking&#13;
tot de vaststellingen, bedoeld in de artikelen&#13;
(...) 25 (het vernummerde artikel 13k) en dat&#13;
deze regels onder meer betrekking hebben op&#13;
a. de methode van weging, volumebepaling,&#13;
bemonstering en analyse, b. de ten behoeve&#13;
van de vaststelling te gebruiken apparatuur.&#13;
2.5.5. Ter uitvoering van (het vernummerde)&#13;
artikel 13ak van de Meststoffenwet heeft de&#13;
minister van Landbouw, Natuurbeheer en&#13;
Visserij (thans: Landbouw, Natuur en Voedselkwaliteit)(&#13;
hierna: de Minister) onder meer&#13;
de Regeling hoeveelheidsbepaling dierlijke en&#13;
overige organische meststoffen ontworpen&#13;
(regeling van 4 december 1997, in werking&#13;
getreden op 1 januari 1998; Srcrt. 240, nr. J&#13;
9712880)(hierna: de Regeling hoeveelheidsbepaling).&#13;
2.5.6. In bijlage 3 van de Regeling hoeveelheidsbepaling,&#13;
welke bijlage aanvangt met&#13;
“technische specificaties bemonsteringsapparatuur”,&#13;
is onder 1 (prestatiekenmerken bemonsteringsapparatuur&#13;
vloeibare dierlijke meststoffen)&#13;
van de aanvang af het volgende opgenomen:&#13;
“De apparatuur die wordt gebruikt en de&#13;
methodiek die wordt toegepast voor de bemonstering&#13;
van vloeibare dierlijke meststoffen,&#13;
moeten in ieder geval voldoen aan de volgende&#13;
kenmerken:&#13;
(...)&#13;
c. de toevallige afwijking tussen de samenstelling&#13;
van het monster en de gemiddelde samenstelling&#13;
van de vloeibare dierlijke meststoffen&#13;
bedraagt minder dan 15% (2s-interval).”.&#13;
2.6.1. Vóór de invoering op 1 januari 1998 van&#13;
voormelde wetswijziging en vóór de inwerkingtreding&#13;
op die datum van de Regeling&#13;
hoeveelheidsbepaling, is in juli 1996 een rapport&#13;
verschenen van een door het IMAG&#13;
(Instituut voor Milieu en Agritechniek te&#13;
Wageningen) ingesteld onderzoek (hierna: het&#13;
IMAG I rapport). Dat rapport, waarvan een&#13;
kopie tot de gedingstukken behoort, is getiteld:&#13;
“Toetsing van prototype monstername-apparatuur&#13;
voor drijfmest in transportwagens”. De&#13;
samenvatting van dat rapport luidt als volgt.&#13;
“Eerder onderzoek heeft aangetoond dat de&#13;
gangbare technieken voor de bemonstering&#13;
van drijfmest tijdens het laden van tankwagens&#13;
behept zijn met een grote mate van onnauwkeurigheid.&#13;
Dit vormt een ernstige belemmering&#13;
voor de succesvolle invoering van het&#13;
mineralenaangiftesysteem. In het hier beschreven&#13;
onderzoek worden recent ontwikkelde&#13;
monsternametechnieken beoordeeld ten aanzien&#13;
van de zuiverheid en nauwkeurigheid.&#13;
Als bemonsteringstechniek is het zijbuisconcept,&#13;
het appelboorconcept, het bypassconcept&#13;
en het KPS-apparaat in combinatie&#13;
met roeren in de tank onderzocht. De eerste&#13;
drie technieken nemen een monster in de&#13;
zuigslang tijdens het laden of het lossen. Het&#13;
KPS-apparaat is in de tankwand ingebouwd.&#13;
Met genoemde technieken zijn van drie mestsoorten&#13;
elk 30 vrachten bemonsterd en geanalyseerd.&#13;
De verkregen waarden zijn vergeleken&#13;
met waarden verkregen met een referentietechniek.&#13;
Bij elk van de technieken bestond&#13;
het uiteindelijke monster uit 5 deelmonsters.&#13;
Bij monstername uit de zuigslang zijn deze&#13;
5 deelmonsters verdeeld over de laadtijd genomen.&#13;
In technische zin hebben alle technieken tijdens&#13;
het onderzoek goed gefunctioneerd. Ter&#13;
verbetering van werking (glijdende werking&#13;
en afdichting) zijn tijdens het onderzoek aan&#13;
het appelboorapparaat kleine technische wijzigingen&#13;
doorgevoerd, die geen invloed hebben&#13;
op het principe van bemonstering. Bemonstering&#13;
van zeer dunne zeugenmest leverde onevenredig&#13;
grote afwijkingen op. Om die reden&#13;
zijn 4 vrachten buiten beschouwing gelaten&#13;
bij de beoordeling van de technieken. De&#13;
nauwkeurigheid van de onderzochte technieken&#13;
verschilt per mestsoort en geanalyseerde&#13;
parameter.&#13;
Bij het laden van zowel varkens-, rundvee-,&#13;
als pluimveedrijfmest is het zijbuisapparaat de&#13;
meest nauwkeurige techniek voor stikstof en&#13;
fosfor.&#13;
Vergeleken met de nauwkeurigheid van de&#13;
eerder onderzochte technieken van respectievelijk&#13;
23,26 en 27% is de nauwkeurigheid van&#13;
de monstername globaal met een factor 2 verbeterd.&#13;
Voorziene automatisering zal naar verwachting&#13;
de reproduceerbaarheid en de fraudebestendigheid&#13;
van de toepassing van deze&#13;
bemonsteringstechnieken onder praktijkomstandigheden&#13;
verder versterken.”.&#13;
2.6.2. In de onder 3.4 (“Vergelijking monsternametechnieken”)&#13;
van het IMAG I rapport&#13;
opgenomen tabel 5, waarin met N en P&#13;
respectievelijk stikstof en fosfaat wordt aangeduid,&#13;
vond opname plaats van de “gemiddelde&#13;
waarden van de nauwkeurigheid van de&#13;
onderzochte monsternametechnieken per mestsoort&#13;
en geanalyseerde parameter, uitgedrukt&#13;
als procentuele afwijking van de referentiewaarde”.&#13;
Die tabel luidt, voor zover hier van belang, als&#13;
volgt:&#13;
“Mestsoort techniek ds as N P K&#13;
Varkens laden Zijbuis 13 8,5 7,5 21,5 4&#13;
(n=30) Appelboor 14 9,5 5 20 4&#13;
Bypass 16,5 12,5 6,5 22,5 4&#13;
KPS 21 29 11,5 20,5 5&#13;
lossen Zijbuis 24 16,5 16 23,5 14&#13;
Appelboor 30,5 22,5 20 29,5 16,5&#13;
Bypass 26,5 17,5 17,5 24 14,5&#13;
KPS 46 32,5 28 41 22,5&#13;
Varkens1 laden Zijbuis 5,5 3 4 6,5 4&#13;
(n=26) Appelboor 7 5 4 8 4&#13;
Bypass 10,5 8,5 6 12 4&#13;
KPS 17,5 28 1 13 4&#13;
lossen Zijbuis 5,5 4 3 4 3&#13;
Appelboor 5,5 3 5 4 3&#13;
Bypass 6 4 4 4,5 4&#13;
KPS 5 4 3 6,5 2&#13;
(…)&#13;
1. De vier partijen zeugendrijfmest met de laagste&#13;
drogestofgehalten zijn hier buiten beschouwing&#13;
gelaten.&#13;
Tabel 5 laat zien dat het buiten beschouwing&#13;
laten van de vier vrachten met een uitzonderlijk&#13;
laag drogestofgehalte de gevonden nauwkeurigheid&#13;
van het bemonsteren van varkensdrijfmest&#13;
aanzienlijk verbeterde.”.&#13;
2.6.3. Onder 3.3 (“Beoordeling dataset”) van&#13;
het IMAG I rapport is een verklaring gegeven&#13;
voor de keuze de zuiverheid en de nauwkeurigheid&#13;
bij de bemonstering van varkensdrijfmest&#13;
vast te stellen zowel met (n=30) als zonder&#13;
(n=26) de vier, van fokzeugenbedrijven&#13;
afkomstige partijen drijfmest. Die verklaring&#13;
luidt als volgt:&#13;
“Figuur 6 laat zien dat vier van de bemonsterde&#13;
partijen varkensdrijfmest een uitzonderlijk&#13;
laag drogestofgehalte hebben vergeleken met&#13;
de andere partijen. De betreffende partijen&#13;
zijn afkomstig van fokzeugenbedrijven. Uit&#13;
de figuur blijkt dat bemonstering van deze&#13;
partijen gepaard gaat met grotere relatieve&#13;
afwijkingen ten opzichte van de referentie dan&#13;
de andere partijen varkensdrijfmest.&#13;
Dit betekent dat deze partijen in meer dan&#13;
evenredige mate de nauwkeurigheid van de&#13;
onderzochte monsternamerechnieken beïnvloeden.&#13;
Om deze reden zijn de zuiverheid en&#13;
de nauwkeurigheid bij bemonstering van varkensdrijfmest&#13;
vastgesteld met en zonder deze&#13;
partijen.”.&#13;
Onder 4 (“Discussie”) is omtrent fokzeugendrijfmest&#13;
in het rapport het volgende vermeld:&#13;
“Van zeugenmest is bekend dat die relatief&#13;
snel uitzakt, hoe dunner de mest hoe sneller&#13;
de ontmenging. In een onderzoek van de&#13;
Stuurgroep Landbouw en Milieu Noord-Brabant&#13;
(1994) is op fokvarkensbedrijven een&#13;
gemiddeld drogestofgehalte in de mest gemeten&#13;
van ca. 70 g/kg. Op dergelijke bedrijven&#13;
komt zeer dunne mest vrij uit de kraamstallen&#13;
of op plaatsen waar ontmenging door bezinking&#13;
optreedt zoals in een opslag onder de&#13;
centrale gang.&#13;
In dit onderzoek is gevonden dat de bemonstering&#13;
van deze zeer dunne zeugenmest aanleiding&#13;
kan geven tot grote toevallige afwijkingen&#13;
(Figuur 6). Het betrof hier vrachten&#13;
waarvan het gemiddelde drogestofgehalte ca.&#13;
30 g/kg bedroeg, hetgeen ongeveer 50% lager&#13;
is dan het eerder genoemde gemiddelde. Bij&#13;
het beoordelen van de risico’s van de grote&#13;
toevallige fouten voor de individuele zeugenhouder&#13;
moet tevens rekening gehouden worden&#13;
met het feit dat het fosforgehalte van deze&#13;
zeer dunne mest gering is.&#13;
Daardoor is de invloed van een dergelijke&#13;
vracht van relatief geringe omvang op de uiteindelijke&#13;
mineralenbalans. Ter vermindering&#13;
van genoemde risico’s is het aanbevelingswaardig&#13;
binnen het bedrijf te zoeken naar mogelijkheden&#13;
tot mengen van zeugenmest alvorens&#13;
deze te bemonsteren en af te voeren. Hierbij&#13;
moet aan het potentiële gevaar van het vrijkomen&#13;
van giftige gassen uit de mest bij pompen&#13;
en mengen voldoende aandacht geschonken&#13;
worden.”.&#13;
2.7. In de Memorie van Toelichting (Mvt) bij&#13;
de in 2.5.1 vermelde wet, na het verschijnen&#13;
van het IMAG I rapport, is in § 7.2 (“onnauwkeurigheden”)&#13;
onder meer het volgende&#13;
vermeld:&#13;
“Bij de ex ante-evaluatie is vastgesteld dat de&#13;
onnauwkeurigheid van het systeem van verfijnde&#13;
mineralenheffingen aanmerkelijk kleiner is&#13;
dan die van het huidige systeem van de mestboekhouding,&#13;
omdat de belangrijkste posten&#13;
van de mineralenbalans worden vastgesteld op&#13;
basis van gemeten waarden in plaats van op&#13;
basis van forfaits.&#13;
(...)&#13;
Bezien is of de resterende toevalsfouten ook&#13;
aanvaardbaar zijn vanuit het oogpunt van&#13;
rechtvaardigheid, of dat in het heffingensysteem&#13;
een heffingvrije voet zou moeten worden&#13;
opgenomen ter grootte van de resterende&#13;
onnauwkeurigheid. Van dat laatste is afgezien,&#13;
omdat daarmee de sturingkracht van het systeem&#13;
minder zou worden: bedrijven waarvoor&#13;
de onnauwkeurigheid gunstig uitvalt zouden&#13;
de heffingvrije voet kunnen opvullen en meer&#13;
mest kunnen aanwenden.” (Tweede Kamer,&#13;
vergaderjaar 1995-1996, 24782, nr. 3).&#13;
2.8. Enkele jaren na de invoering op 1 januari&#13;
1998 van voormelde wetswijziging en na de&#13;
inwerkingtreding op die datum van de Regeling&#13;
hoeveelheidsbepaling, is in november 2002&#13;
wederom een rapport verschenen van een&#13;
door het IMAG ingesteld onderzoek (hierna:&#13;
het IMAG II rapport). Dat rapport behoort&#13;
eveneens in kopie tot de stukken en is getiteld:&#13;
“Bemonsteringsnauwkeurigheid bij laden en&#13;
lossen van transportvoertuigen voor drijfmest”.&#13;
Onder “Samenvattting” is onder meer het&#13;
volgende vermeld:&#13;
“Omdat deelnemers aan de verfijnde route&#13;
van MINAS de keus hebben te bemonsteren&#13;
bij het laden of bij het lossen van een vracht&#13;
mest dienen beide monsters hetzelfde resultaat&#13;
op te leveren voor de mineralenbalans,&#13;
dat bovendien voldoende nauwkeurig is.&#13;
(...)&#13;
Bemonstering volgens MINAS-protocol bij&#13;
het laden van een vracht drijfmest resulteert in&#13;
een toevallige afwijking ten opzichte van de&#13;
gemiddelde samenstelling van de vracht die&#13;
voor stikstof kleiner en voor fosfor groter is&#13;
dan de wettelijk toegestane norm van 15%.&#13;
De toevallige afwijking voor stikstof en fosfor&#13;
bedraagt respectievelijk 12% en 29%.”.&#13;
Bij “4 Discussies” is onder “Bemonsteringsnauwkeurigheid”&#13;
onder meer het volgende vermeld:&#13;
“De gevonden bemonsteringsnauwkeurigheid&#13;
bij het laden ligt voor stikstof binnen de wettelijk&#13;
toegestane marge van 15%.&#13;
Voor fosfor is dit niet het geval. Een vergelijkbaar&#13;
resultaat voor fosfor werd gevonden in&#13;
eerder uitgevoerd onderzoek van Hoeksma et&#13;
al.(1996), waarin bij de bemonstering van varkensdrijfmest&#13;
met een handbediend zijbuisapparaat&#13;
voor fosfor een relatieve nauwkeurigheid&#13;
van 23% werd vastgesteld. Toen werden&#13;
4 vrachten zeugenmest voor het vaststellen&#13;
van de nauwkeurigheidsnorm die wettelijk&#13;
zou worden toegestaan buiten beschouwing&#13;
gelaten en werd aanbevolen zeugenmest te bemonsteren&#13;
vanuit een gemengde opslagoverslag.&#13;
De onderzoeksresultaten wijzen uit dat&#13;
voor het fosforgehalte van een MINAS-monster&#13;
dat bij het laden is genomen net een grotere&#13;
toevallige afwijking ten opzichte van de&#13;
gemiddelde samenstelling van de vracht rekening&#13;
gehouden moet worden dan de wettelijk&#13;
toegestane 15%.”.&#13;
2.9. Naar aanleiding van de Evaluatie Meststoffenwet&#13;
in 2002 merkt de Staatssecretaris&#13;
(NvW, 27 mei 2003, Kamerstukken II, vergaderjaar&#13;
2002-2003, 28 818, nr.6) op:&#13;
“In de praktijk zijn veel varkenshouders met&#13;
weinig of geen grond, die alle mest van hun&#13;
bedrijf hadden afgevoerd en een sluitende&#13;
mineralenbalans hadden moeten hebben, toch&#13;
met mineralenheffing geconfronteerd. Bij deze&#13;
bedrijven kan geen sprake zijn van een te&#13;
hoog gebruik van dierlijke meststoffen op&#13;
eigen grond, nog daargelaten dat het afvoeren&#13;
van mest goedkoper is dan betaling van hefagrarisch&#13;
fing. (...) De genoemde onnauwkeurigheden&#13;
bij bemonstering betreffen de variatie in analyseresultaten&#13;
die bij de bemonstering kunnen&#13;
optreden. Uit een door de werkgroep van het&#13;
Ministerie van Landbouw, Natuurbeheer en&#13;
Voedselkwaliteit, onderzoeksinstellingen, LTO&#13;
Nederland én de Nederlandse Verbond voor&#13;
Varkenshouders verrichte analyse van alle aanen&#13;
afvoerposten van het stelsel van regulerende&#13;
mineralenheffingen is namelijk gebleken&#13;
dat er grote variaties bij de mestbemonstering&#13;
kunnen optreden als gevolg van toevallige fouten&#13;
die eigen zijn aan de wijze van meten (rapport&#13;
van maart 2003). Soms vallen de analyseresultaten&#13;
hierdoor te hoog uit, soms te laag.”.&#13;
2.10. Op 10 december 2003 (Stb. 2003,nr. 542)&#13;
is de Meststoffenwet gewijzigd, waardoor een&#13;
voorzienig is getroffen voor varkenshouders&#13;
die over de jaren 1998 tot en met 2002 onbedoelde&#13;
heffingen hebben moeten betalen in&#13;
verband met het zogenoemde MINAS-gat.&#13;
2.11. Gelet op het hiervoor onder 2.1 vermelde&#13;
behoort belanghebbende tot de in het onder&#13;
2.9 opgenomen citaat van de Staatssecretaris&#13;
bedoelde bedrijven “met weinig of geen grond,&#13;
die alle mest van hun bedrijf hadden afgevoerd&#13;
en een sluitende mineralenbalans hadden moeten&#13;
hebben”.&#13;
2.12. Ter stroomlijning van de afwikkeling&#13;
van Minas-procedures, waarin (onder meer)&#13;
de onderwerpelijke zaak als zogeheten speerpuntprocedure&#13;
dient, zijn bij convenant van&#13;
december 2001 en bij aanvullende convenant&#13;
van augustus 2004 (proces)afspraken gemaakt.&#13;
3. Geschil, alsmede standpunten en&#13;
conclusies van partijen&#13;
3.1. In geschil of de inspecteur, gelet op de&#13;
Meststoffenwet, de algemene rechtsbeginselen,&#13;
het Europese gemeenschapsrecht en het&#13;
Verdrag tot bescherming van de rechten van&#13;
de mens en de fundamentele vrijheden, terecht&#13;
de hiervoor genoemde naheffingsaanslagen&#13;
heeft opgelegd. Belanghebbende beantwoordt&#13;
die vraag ontkennend. De inspecteur beantwoordt&#13;
die vraag bevestigend. Tussen partijen&#13;
bestaan geen geschilpunten van cijfermatige&#13;
aard.&#13;
3.2. Partijen doen hun standpunten steunen op&#13;
de gronden welke door hen zijn aangevoerd in&#13;
de van hen afkomstige stukken waaronder de&#13;
tot de gedingstukken gerekende pleitnota’s.&#13;
Voor hetgeen zij ter zitting daaraan hebben&#13;
toegevoegd wordt verwezen naar het procesverbaal&#13;
van de zitting.&#13;
3.3. Belanghebbende concludeert tot gegrondverklaring&#13;
van het beroep, vernietiging van de&#13;
bestreden uitspraak en vernietiging van de&#13;
hiervoor genoemde naheffingsaanslagen. De&#13;
inspecteur concludeert tot ongegrondverklaring&#13;
van het beroep.&#13;
4. Beoordeling van het geschil&#13;
4.1. In r.o. 3.4 van zijn arrest van 8 oktober&#13;
2004 (Nr. 37 631), onder meer gepubliceerd in&#13;
BNB 2005/22, concludeert de Hoge Raad:&#13;
Voor onverbindendverklaring is eerst plaats&#13;
ingeval een regeling zou zijn getroffen die in&#13;
strijd is met enig algemeen rechtsbeginsel, of&#13;
waarvan het duidelijk is (in die zin dat het op&#13;
voorhand duidelijk moet zijn geweest) dat zij&#13;
moet leiden tot een legesheffing die de wetgever&#13;
bij het toekennen van de bevoegdheid tot&#13;
het heffen van leges als in voormeld artikel 223&#13;
bedoeld niet op het oog kan hebben gehad.&#13;
4.2. Belanghebbende heeft als “verreweg het&#13;
belangrijkste onderwerp” van de door hem in&#13;
zijn pleitnota opgesomde gebreken in de&#13;
Minas-wetgeving de bemonstering van varkensmest&#13;
en de analyse van de genomen monsters&#13;
genoemd. Aan de hand van de door hem&#13;
aangevoerde onderzoeksgegevens alsmede een&#13;
overzicht van de hem opgelegde aanslag&#13;
MINAS-heffing aan de hand van zijn fosfaataangifte&#13;
over het jaar 1998 stelt hij – kort&#13;
gezegd – dat geen enkele lijn is te destilleren&#13;
uit aan de heffingen ten grondslag liggende&#13;
analyses van de bemonstering en dat sprake is&#13;
van een ‘loterij zonder nieten’. In dat kader&#13;
heeft hij onder meer aangevoerd dat het voor&#13;
de heffingsjaren 1998 en 1999 voorgeschreven&#13;
apparaat voor de monsterneming bij varkens&#13;
zeer onnauwkeurig was. Een en ander was&#13;
reeds vóór invoering van de MINAS-wetgeving&#13;
bekend en werd nadien in de praktijk&#13;
bevestigd. Dit is in de visie van belanghebbende&#13;
in strijd met de door de wetgever zelf&#13;
geformuleerde doelstelling van de MINAS&#13;
regelgeving, te weten dat “het systeem van&#13;
regulerende mineralenheffingen meer ruimte&#13;
(hof: biedt) voor keuze in de bedrijfsvoering&#13;
om ongewenste mineralenverlies te voorkomen&#13;
dan de mestboekhouding (...). Ook is het&#13;
nieuwe instrument – door het grotere aantal&#13;
variabelen en door het feit dat meer met de&#13;
werkelijke gehaltes wordt gewerkt – nauwkeuriger.&#13;
Bovendien is het rechtvaardiger voor&#13;
de individuele ondernemer.&#13;
Deze factoren beïnvloeden de sturingskracht&#13;
positief.” (Kamerstukken II, vergaderjaar 1995-&#13;
1996, 24 782, nr. 3 pagia 4).&#13;
4.3. De (formele) wetgever, die zich blijkens&#13;
de voormelde onderzoeksresultaten van het&#13;
IMAG I rapport bewust was van “resterende”&#13;
toevalsfouten bij de bemonstering van dierlijke&#13;
meststoffen, heeft de Minister de bevoegdheid&#13;
toegekend tot het ontwerpen van een&#13;
ministeriële regeling waarin nadere regels moesten&#13;
worden gesteld betreffende onder meer de&#13;
ten behoeve van de diverse vaststellingen te&#13;
gebruiken apparatuur.&#13;
4.4. Naar aanleiding van de ex-ante evaluatie van&#13;
de in het IMAG I rapport neergelegde bevindingen&#13;
heeft de Minister in de bij de Regeling hoeveelheidsbepaling&#13;
behorende bijlage 3 ondermeer&#13;
voorgeschreven dat de apparatuur die zou&#13;
worden gebruikt en de methodiek die zou worden&#13;
toegepast voor de bemonstering van dierlijke&#13;
meststoffen, in ieder geval dienden te voldoen&#13;
aan het kenmerk dat de toevallige afwijking&#13;
tussen de samenstelling van het monster&#13;
en de gemiddelde samenstelling van de vloeibare&#13;
dierlijke meststoffen minder bedroegen&#13;
dan 15% (2s-interval). Die wettelijke nauwkeurigheidsnorm&#13;
is, blijkens het daaromtrent&#13;
in 2.6.1 tot en met 2.6.3 vermelde, gebaseerd&#13;
op de in het IMAG I rapport vermelde bevindingen&#13;
waarbij de resultaten met betrekking&#13;
tot de vier vrachten zeugenmest buiten beschouwingen&#13;
werden gelaten.&#13;
4.6. Belanghebbende heeft onder meer gesteld&#13;
dat de resultaten met betrekking tot de vier&#13;
vrachten zeugenmest niet buiten beschouwing&#13;
hadden mogen worden gelaten en in dat verband&#13;
aangevoerd dat zeugenmest 40% van alle&#13;
varkensmest vormt. Dat percentage als zodanig&#13;
is door de inspecteur niet weersproken.&#13;
4.7. Blijkens het daaromtrent in de MvT vermelde&#13;
was de (formele) wetgever zich bewust&#13;
van “resterende” toevalsfouten bij de bemonstering&#13;
van dierlijke meststoffen. De wetgever&#13;
heeft de Minister de bevoegdheid toegekend&#13;
tot het ontwerpen van een ministeriële regeling&#13;
waarin nadere regels moesten worden&#13;
gesteld betreffende onder meer de methode&#13;
van weging, volumebepaling, bemonstering en&#13;
analyse alsmede de ten behoeve van de vaststellingen&#13;
te gebruiken apparatuur.&#13;
De door de Minister ontworpen regeling&#13;
betreffende de te gebruiken apparatuur zijn&#13;
neergelegd in voormelde, bij de Regeling hoeveelheidsbepaling&#13;
behorende bijlage 3. Ingevolge&#13;
die bijlage moeten de apparatuur die&#13;
wordt gebruikt en de methode die wordt toegepast&#13;
voor de bemonstering van vloeibare&#13;
dierlijke meststoffen, in ieder geval voldoen&#13;
aan (onder meer) het kenmerk dat “de toevallige&#13;
afwijking tussen de samenstelling van het&#13;
monster en de gemiddelde samenstelling van&#13;
de vracht vloeibare dierlijke meststoffen minder&#13;
bedraagt dan 15% (2s-interval)”. Daarbij is&#13;
“2s-interval” een aanduiding van de toe te passen&#13;
methodiek, waarbij de werkelijke waarde&#13;
met 95% kans tussen de onder- en bovengrens&#13;
ligt.&#13;
4.8. Tegen de achtergrond van de introductie&#13;
van de verfijnde mineralenheffingen, hierin&#13;
bestaande dat landbouwers de mogelijkheid&#13;
werd geboden het ontoelaatbare mineralenverlies&#13;
in de vorm van fosfaat en stikstof op&#13;
landbouwbedrijven zoveel mogelijk te berekenen&#13;
op basis van werkelijke hoeveelheden&#13;
en gehalten en de mineralenheffingen daarop&#13;
aan te laten sluiten, alsmede gelet op de reeds&#13;
vóór bedoelde introductie door de (formele)&#13;
wetgever opgeworpen vraag of de bij de&#13;
geteste apparatuur en methodiek “resterende&#13;
toevalsfouten” ook aanvaardbaar waren vanuit&#13;
het oogpunt van rechtvaardigheid, is het,&#13;
naar het oordeel van het hof, niet aanvaardbaar&#13;
dat de Minister bij de bepaling van de&#13;
wettelijke (on)nauwkeurigheidsnorm klaarblijkelijk&#13;
ervoor heeft gekozen de vier vrachten&#13;
zeugenmest buiten beschouwing te laten&#13;
op grond van de in het IMAG I rapport vermelde&#13;
bevindingen dat de bemonstering van&#13;
zeer dunne zeugenmest aanleiding kan geven&#13;
tot grote toevallige afwijkingen en het fosforgehalte&#13;
van deze zeer dunne mest gering is. In&#13;
het kader van een mede uit oogpunt van individuele&#13;
rechtvaardigheid in acht te nemen zorgvuldigheid&#13;
bij de vaststelling van de wettelijke&#13;
nauwkeurigheidsnorm had het “geringe” fosforgehalte&#13;
van de zeugenmest nauwkeurig moe-&#13;
ten zijn gekwantificeerd, ter beantwoording&#13;
van de vraag of “resterende toevalsfouten” verwaarloosbaar&#13;
klein waren. In ieder geval hadden&#13;
de vier vrachten zeugenmest na voormelde&#13;
bevindingen niet zonder meer buiten beschouwing&#13;
mogen zijn gelaten bij de bepaling van de&#13;
wettelijke nauwkeurigheidsnorm. Dit klemt te&#13;
meer nu aannemelijk is dat zeugenmest een&#13;
aanzienlijk gedeelte uitmaakte en uitmaakt van&#13;
de totale hoeveelheid varkensmest in Nederland.&#13;
4.9. Gelet op het hiervoor in 4.3 tot en met 4.8&#13;
overwogene staat naar het oordeel van het hof&#13;
vast dat bij het toekennen van de door de wetgever&#13;
aan de Minister verleende bevoegdheid,&#13;
resulterend in de Regeling hoeveelheidsbepaling&#13;
die bij het in werking treden van de Meststoffenwet&#13;
per 1 januari 1998 van kracht werd,&#13;
door middel van het gebruik van de in de&#13;
Regeling hoeveelheidsbepaling voorgeschreven&#13;
technieken en methoden niet kon worden&#13;
voldaan aan de in de Regeling hoeveelheidsbepaling&#13;
neergelegde norm van minder dan&#13;
15% zoals weergegeven in 2.5.6.&#13;
4.10. Mede gelet op de omstandigheid dat&#13;
zeugenmest een aanzienlijk gedeelte uitmaakte&#13;
en uitmaakt van de totale hoeveelheid varkensmest&#13;
in Nederland, is aannemelijk dat in&#13;
een aantal gevallen een fosfaatheffing is berekend&#13;
die niet zou zijn berekend of op een&#13;
lager bedrag zou zijn vastgesteld, indien de&#13;
(on)nauwkeurigheidsnorm voor de wettelijk&#13;
voorgeschreven apparatuur en methodiek zou&#13;
zijn vastgesteld mede aan de hand van de&#13;
bemonsteringsresultaten van de vier vrachten&#13;
zeugenmest en de kwantificering van het&#13;
“geringe” fosfaatgehalte van die mest. Ook is&#13;
aannemelijk dat in een aantal gevallen het&#13;
tegenovergestelde het geval zou zijn geweest.&#13;
Een en ander is naderhand door de Staatssecretaris,&#13;
gelet op het dienaangaande in 2.9&#13;
weergegevene, erkend. Uit het oogpunt van&#13;
individuele rechtvaardigheid, een van de zorgpunten&#13;
van de (formele) wetgever bij de introductie&#13;
van de verfijnde mineralenheffingen,&#13;
kan dit, naar het oordeel van het hof, niet&#13;
worden aanvaard en is in zoverre sprake van&#13;
een willekeurige (fosfaat)heffing.&#13;
De, zoals de inspecteur stelt, ter mitigering van&#13;
deze willekeurige heffingen door de Minister&#13;
geboden (latere) verruiming van de mogelijkheid&#13;
van verrekening maakt dat niet anders.&#13;
Dat laat immers de mogelijkheid dat een&#13;
“Minasgat” in stand blijft, onverlet. Bovendien&#13;
is de mogelijkheid van verrekening van mineralenverliezen,&#13;
waaromtrent de Minister in&#13;
zijn rapport naar aanleiding van het advies van&#13;
de Raad van State d.d. 6 juni 1995 (Tweede&#13;
Kamer, vergaderjaar 1995-1996, 24782, A) heeft&#13;
opgemerkt dat die ondermeer dient om de&#13;
negatieve gevolgen van weersinvloeden voor&#13;
de mineralenbalans op te vangen, niet opgenomen&#13;
om tekortkomingen van een wettelijk&#13;
voorgeschreven systeem van bemonstering op&#13;
te vangen.&#13;
4.11. Gelet op de in 2.9 en 2.10 vermelde feiten&#13;
en hetgeen onder 4.9 is overwogen, staat&#13;
vast dat de Regeling hoeveelheidsbepaling in&#13;
de jaren 1998 t/m 2002, dus ook in het onderhavige&#13;
jaar, tot een onredelijke en willekeurige&#13;
(fosfaat) heffing, die de wetgever bij de invoering&#13;
van de regeling niet op het oog kan hebben&#13;
gehad, heeft geleid.&#13;
Gelet op het vermelde in 2.11 en hetgeen belanghebbende&#13;
hieromtrent verder heeft aangevoerd,&#13;
geldt dit naar het oordeel van het hof ook voor&#13;
de in geschil zijnde naheffingsaanslagen.&#13;
Naar het oordeel van het hof is de Regeling&#13;
hoeveelheidsbepaling, voorzover die ziet op de&#13;
verfijnde mineralenheffingen in 1998 en 1999,&#13;
in zoverre onverbindend. Daarmee komt de&#13;
rechtmatigheid aan voormelde naheffingsaanslagen&#13;
te ontvallen. Het beroep van belanghebbende&#13;
behoeft overigens geen behandeling&#13;
meer. De bestreden uitspraak en de naheffingsaanslagen&#13;
moeten worden vernietigd.&#13;
5. Griffierecht en proceskosten&#13;
Partijen zijn het in het kader van voormeld&#13;
convenant van december 2001 erover eens&#13;
geworden dat ieder zijn eigen lasten draagt en&#13;
dat zij derhalve afzien van verzoeken aan de&#13;
rechter om vergoeding van proceskosten en&#13;
van griffierecht. In verband hiermee spreekt&#13;
het Hof geen veroordeling uit ten aanzien van&#13;
het vergoeden van griffierecht of proceskosten.&#13;
6. Beslissing&#13;
Het hof verklaart het beroep gegrond, vernietigt&#13;
de bestreden uitspraak en vernietigt de&#13;
naheffingsaanslagen.&#13;
NOOT&#13;
Bovenstaand arrest van het Gerechtshof te&#13;
’s-Hertogenbosch (LJN: AV 2544) is de eerste&#13;
uitspraak waarbij een belastingrechter oordeelt&#13;
tot onverbindendheid van een ministeriële&#13;
regeling in verband met een Minas-heffing.&#13;
Op dezelfde dag wees het Hof nog een arrest&#13;
met dezelfde strekking. In een eerder stadium&#13;
is een poging om hetzelfde doel te bereiken&#13;
gestrand bij de belastingkamer van het Gerechtshof&#13;
te Arnhem. Dit bij arrest van 5 juli&#13;
2005 (LJN: AT9352).&#13;
Het Bossche oordeel&#13;
In de uitspraak van het Hof ging het om de&#13;
naheffingsaanslagen fosfaatheffing, stikstofheffing&#13;
en bestemmingsheffing over het jaar&#13;
1998. Het beroep maakte onderdeel uit van&#13;
een collectieve procedure aangespannen door&#13;
de Nederlandse Vakbond Varkenshouders&#13;
(NVV). Het Hof richt zijn pijlen in dit arrest&#13;
met name op de uitvoering van de bij vernummerde&#13;
artikel 13 ak van de Meststoffenwet&#13;
ingestelde Regeling “Hoeveelheidsbepaling&#13;
dierlijke en overige organische meststoffen”.&#13;
In bijlage 3 bij deze Regeling wordt bepaald&#13;
dat de apparatuur die gebruikt wordt voor de&#13;
bemonstering van de vloeibare dierlijke meststoffen&#13;
moet voldoen aan een aantal kenmerken&#13;
waaronder:&#13;
“de toevallige afwijking tussen de samenstelling&#13;
van het monster en de gemiddelde samenstelling&#13;
van de vloeibare dierlijke meststoffen&#13;
bedraagt minder dan 15% (2s-interval)”.&#13;
Voorafgaande aan invoering van de Regeling&#13;
constateerde het onderzoeksinstituut IMAG&#13;
dat bemonstering van zeer dunne zeugenmest&#13;
onevenredig grote afwijkingen oplevert. Om&#13;
die reden zijn vier vrachten buiten beschouwing&#13;
gelaten bij de beoordeling van de technieken.&#13;
De Regeling is niettemin in werking&#13;
getreden. In november 2002 is er wederom&#13;
een IMAG rapport verschenen. Daarbij werd&#13;
geconstateerd dat de gevonden bemonsteringsnauwkeurigheid&#13;
bij het laden voor stikstof ligt&#13;
binnen de wettelijk toegestane marge van&#13;
15%. Bij fosfor is dat niet het geval. De&#13;
onderzoeksresultaten wijzen uit dat voor het&#13;
fosforgehalte van een Minas-monster dat bij&#13;
het laden is genomen met een grotere toevallige&#13;
afwijking ten opzichte van de gemiddelde&#13;
samenstelling van de vracht rekening gehouden&#13;
moet worden dan de wettelijk toegestane&#13;
15%. Staatssecretaris Odink was zich dit bij&#13;
de evaluatie van de Meststoffenwet 2002&#13;
bewust. Er kunnen grote variaties bij de mestbemonstering&#13;
optreden als gevolg van toevallige&#13;
fouten die inherent zijn aan de wijze van&#13;
meten. Daarom is een wettelijke voorziening&#13;
getroffen. Op 10 december 2003 is de Meststoffenwet&#13;
gewijzigd waardoor een voorziening&#13;
geldt voor varkenshouders die over de&#13;
jaren 1998 tot en met 2002 onbedoelde heffingen&#13;
hebben moeten betalen in verband met&#13;
het zogenaamde Minas-gat. Deze situatie doet&#13;
zich voor met name bij “grondloze” bedrijven&#13;
die al hun mest van hun bedrijf hadden afgevoerd.&#13;
Zij zouden een sluitende mineralenbalans&#13;
moeten hebben gehad.&#13;
Het Hof komt ondermeer met een beroep op&#13;
een arrest van de belastingkamer van de Hoge&#13;
Raad van 8 oktober 2004 gepubliceerd in&#13;
BNB 2005/22 tot het oordeel dat een regeling&#13;
onverbindend kan worden verklaard indien&#13;
die regeling zou zijn getroffen in strijd met&#13;
een algemeen rechtsbeginsel of waarvan het&#13;
duidelijk is, in die zin dat op voorhand duidelijk&#13;
moet zijn geweest, dat zij moet leiden tot&#13;
een legesheffing die de wetgever bij het toekennen&#13;
van de bevoegdheid tot het heffen van&#13;
leges als in artikel 223 Provinciewet bedoeld,&#13;
niet op het oog kan hebben gehad.&#13;
In dit arrest van de Hoge Raad ging het om&#13;
een legesheffing van de Provincie Gelderland.&#13;
Het Hof komt tot de slotsom dat middels de&#13;
Regeling hoeveelheidsbepaling voorgeschreven&#13;
technieken en methoden niet kon worden&#13;
voldaan aan de in de Regeling neergelegde&#13;
norm van minder dan 15% zoals weergegeven&#13;
in de bijlage bij de Regeling. Het Hof constateert&#13;
tevens dat zeugenmest een aanzienlijk&#13;
gedeelte uitmaakte en uitmaakt van de totale&#13;
hoeveelheid varkensmest in Nederland. Vandaar,&#13;
aldus het Hof, is het aannemelijk dat in&#13;
een aantal gevallen een fosfaatheffing is berekend&#13;
die niet zou zijn berekend of een lager&#13;
bedrag zou zijn vastgesteld. Dit wanneer de&#13;
onnauwkeurigheidsnorm voor de wettelijk&#13;
voorgeschreven apparatuur en methodiek zou&#13;
zijn vastgesteld mede aan de hand van de&#13;
bemonsteringsresultaten van de vier vrachten&#13;
zeugenmest en de kwantificering van het&#13;
geringe fosfaatgehalte van die mest. Ook is&#13;
aannemelijk dat in een ander geval het tegenovergestelde&#13;
het geval zou zijn geweest. De&#13;
Staatssecretaris heeft dat erkend.&#13;
Een en ander kan op grond van individuele&#13;
rechtvaardigheid waar de wetgever acht op&#13;
slaat niet worden aanvaard en in zoverre is er&#13;
sprake van een willekeurige (fosfaat)heffing.&#13;
Het Hof overweegt nog dat de verrekeningsmogelijkheid&#13;
en de verruiming hiervan bedoeld&#13;
is ondermeer om negatieve gevolgen van weersinvloeden&#13;
voor de mineralenbalans op te vangen.&#13;
Zij is niet opgenomen om tekortkomingen&#13;
van een wettelijk voorgeschreven systeem van&#13;
bemonstering op te vangen.&#13;
Onder 4.11 komt het Hof tot een slotsom. De&#13;
Regeling heeft in de periode 1998 tot en met&#13;
2002 tot een onredelijke en willekeurige fosfaat(&#13;
heffing) geleid die de wetgever bij de invoering&#13;
van de Regeling niet op het oog kan&#13;
hebben gehad. In zoverre, aldus het Hof, is de&#13;
Regeling hoeveelheidsbepaling onverbindend.&#13;
En dat heeft tot gevolg dat de rechtmatigheid&#13;
aan voormelde naheffingsaanslagen is ontvallen.&#13;
Het beroep tegen de bestreden uitspraak&#13;
op het bezwaar inzake de opgelegde naheffingsaanslagen&#13;
is gegrond. De uitspraak is vernietigd&#13;
en de naheffingsaanslagen zijn evenzeer&#13;
vernietigd.&#13;
Oordeel Hof Arnhem&#13;
Zoals gezegd wijkt het oordeel van het Hof&#13;
Den Bosch af van het hierboven reeds aangeduide&#13;
oordeel van het Hof te Arnhem d.d.&#13;
5 juli 2004. Het Arnhemse Hof wees erop dat&#13;
in 2003, ter beperking van de nadelige gevolgen&#13;
van de variatie bij de mestbemonstering,&#13;
de verrekeningstermijn verlengd is van drie&#13;
jaar tot zes jaar. Volgens het Arnhemse Hof&#13;
erkende de formele wetgever de knelpunten in&#13;
het Minas-systeem en heeft genoemde maatregelen&#13;
getroffen onder instandhouding van&#13;
het stelsel.&#13;
Onder deze omstandigheden kon volgens het&#13;
Arnhemse Hof niet worden gezegd dat de&#13;
Minister regelingen heeft uitgevaardigd die&#13;
niet in overeenstemming zijn met datgene wat&#13;
de formele wetgever voor ogen heeft gehad&#13;
met betrekking tot de Meststoffenwet. Het&#13;
Hof oordeelde dat toetsing van deze ministeriële&#13;
regeling aan de algemene rechtsbeginselen&#13;
feitelijk tot gevolg zal hebben dat de formele&#13;
wetgeving wordt getoetst. En dat mag&#13;
nu eenmaal niet op grond van artikel 120 van&#13;
de Grondwet en art. 11 van de Wet AB. Tegen&#13;
dit arrest is beroep in cassatie ingesteld.&#13;
De gevolgen van het arrest Hof ’s-Hertogenbosch&#13;
Leer van de formele rechtskracht.&#13;
De uitspraak van het Hof ’s-Hertogenbosch&#13;
roept de vraag op welke heffingplichtige mestproducenten&#13;
zich op het arrest van het Hof&#13;
kunnen beroepen. Al snel doken in de media,&#13;
ondermeer Agrarisch Dagblad 4 maart 2006,&#13;
berichten op dat alle ondernemers die een&#13;
Minas-heffing hebben gekregen deze kunnen&#13;
terugvorderen. Dit in verband met een onverbindendheid&#13;
van de Regeling waardoor de&#13;
heffingen onrechtmatig zouden zijn.&#13;
Uiteraard is de uitspraak van toepassing op de&#13;
betrokken veehouders alsmede een ieder die&#13;
partij was bij het convenant dat de NVV met&#13;
Bureau Heffingen (Dienst Regelingen) heeft&#13;
gesloten. Dit behoudens een mogelijke andersluidende&#13;
uitspraak van de Hoge Raad. Er is&#13;
beroep in cassatie ingesteld.&#13;
We stuiten hier op het leerstuk van de formele&#13;
rechtskracht. Immers die veehouders die een&#13;
aanslag hebben gehad op grond van het&#13;
Minas-stelsel hadden daartegen bezwaar en&#13;
beroep kunnen instellen. Indien zij dat niet&#13;
hebben gedaan danwel dat hun beroep ongegrond&#13;
is verklaard na bezwaar en/of beroep,&#13;
staat vast dat de besluiten in deze van de&#13;
Dienst Regelingen onherroepelijk zijn geworden,&#13;
dat wil zeggen formele rechtskracht hebben&#13;
verkregen.&#13;
Anders gezegd, kunnen deze veehouders terugbetaling&#13;
vorderen van de betaalde bedragen&#13;
ondanks het feit dat de besluiten onherroepelijk&#13;
zijn geworden omdat de onderliggende&#13;
regelgeving, in dit geval de Regeling hoeveelheidsbepaling&#13;
onverbindend is verklaard door&#13;
de rechter? Kan c.q. wil de burgerlijke rechter&#13;
bij een terugvorderingsactie iets doen voor de&#13;
betreffende ondernemers?&#13;
Uit de literatuur c.q. jurisprudentie blijkt dat&#13;
er slechts bij hoge uitzondering afgeweken&#13;
wordt van de formele rechtskracht. De Hoge&#13;
Raad oordeelde in het arrest Vulhop/gemeente&#13;
Amsterdam van 16 oktober 1992, NJ 1993/&#13;
638, dat de onverbindend verklaring van een&#13;
gemeentelijke verordening door de Hoge&#13;
Raad niet afdoet aan de formele rechtskracht&#13;
van het heffingsbesluit. De bindende kracht&#13;
van een zodanige uitspraak is naar haar aard,&#13;
aldus de Hoge Raad, beperkt tot het in de&#13;
betreffende zaak aan de belastingrechter voorgelegde&#13;
geschil. Kortom, de Hoge Raad oordeelde&#13;
dat er geen reden bestond om een uitzondering&#13;
aan te nemen op de leer der formele&#13;
rechtskracht.&#13;
Van recenter datum is evenwel het zogenaamde&#13;
Aujeszky arrest van de Hoge Raad (HR&#13;
18 februari 2005, NJ 2005/283). In deze zaak&#13;
had in 1998 het College van Beroep voor het&#13;
bedrijfsleven na beroep van de NVV c.s. uitgesproken&#13;
dat de Retributieverordening van&#13;
het voormalige Landbouwschap onverbindend&#13;
was. Het Landbouwschap was niet bevoegd&#13;
om retributie zoals deze te heffen. Vervolgens&#13;
vorderde de NVV c.s. terugbetaling van de&#13;
betaalde bedragen. Dit werd gevorderd via de&#13;
SER aangezien deze instantie beheerder en&#13;
vereffenaar was van het vermogen van het&#13;
Landbouwschap. Genoemde terugbetaling is&#13;
aan de Hoge Raad voorgelegd. De Hoge Raad&#13;
oordeelde dat wanneer de bestuursrechter in&#13;
een procedure de onverbindendheid van een&#13;
Regeling heeft vastgesteld, de rechtspersoon&#13;
waarvan het bestuursorgaan deel uitmaakt in&#13;
een daaropvolgend civielrechtelijk geding&#13;
gebonden is aan deze uitspraak. Dit ondermeer&#13;
omdat er geen reden is het bestuursorgaan&#13;
een verkapt rechtsmiddel te verschaffen&#13;
tegen een onherroepelijke bestuursrechtelijke&#13;
uitspraak waardoor er ook na de onverbindendverklaring&#13;
door de hoogste bestuursrechter&#13;
voor de betrokken burgers onduidelijkheid&#13;
blijft bestaan over hun rechtspositie. Met andere&#13;
woorden, de overheid is in een civielrechtelijke&#13;
procedure aan een eerdere uitspraak strekkende&#13;
tot onverbindendheid gebonden. De Hoge&#13;
Raad biedt een ontsnappingsclausule dat bijzondere&#13;
omstandigheden in verband met de&#13;
aard van het oordeel tot een andere beslissing&#13;
omtrent deze bindende kracht kunnen nopen.&#13;
In het geval van het Aujeszky arrest waren&#13;
deze omstandigheden niet aan de orde.&#13;
Hoewel de Hoge Raad in haar overwegingen&#13;
in dit arrest niet 100% eenduidig is, wordt het&#13;
arrest doorgaans in de literatuur (zie ondermeer&#13;
D.W. Bruil in “Aspecten van aansprakelijkheid”,&#13;
Boom Juridische uitgeverij Den&#13;
Haag, 2005, onder redactie van P.F.A. Bierbooms,&#13;
H. Pasman en G.M.F. Snijders, pagina&#13;
142) zo geïnterpreteerd dat burgers die niet&#13;
betrokken waren bij de bestuursrechtelijke&#13;
procedure daarvan in een civielrechtelijke procedure&#13;
wel kunnen profiteren. Dit betekent&#13;
dat hiermee een uitzondering is gecreëerd op&#13;
de leer der formele rechtskracht.&#13;
Mocht derhalve het arrest van het Gerechtshof&#13;
te ’s-Hertogenbosch ook in cassatie stand&#13;
houden, dan heeft dit verregaande consequenties&#13;
voor het Ministerie (de Staat). Een ieder&#13;
die zich in de omstandigheden bevindt waarop&#13;
het arrest van het Hof doelt, ongeacht of&#13;
hij of zij lid is van de NVV kan in een civiele&#13;
procedure zich op de onverbindendheid beroepen&#13;
en daarmee een vordering instellen tot&#13;
onverschuldigde betaling. Rest nog de vraag&#13;
welke deze omstandigheden zijn. Dit is zeker&#13;
het geval betreffende een verfijnde mineralenheffing&#13;
in 1998 en/of 1999 met toepassing van&#13;
de Regeling hoeveelheidbepaling. Volgens het&#13;
Hof leidt de Regeling in de periode 1998 tot&#13;
en met 2002 tot een onredelijke (fosfaat)&#13;
heffing. Dus komt ook de periode 2000-2002&#13;
“in beeld”. De Minister daarentegen stelt in&#13;
een kamerbrief van 6 april 2006 (TRCJZ/&#13;
2006/1044) dat er vanaf het jaar 2000 geen&#13;
discussie meer kan ontstaan over de bemonstering&#13;
van mest aangezien deze vanaf 2000 niet&#13;
meer handmatig maar middels een automatisch&#13;
bemonsteringsapparaat plaatsvindt.&#13;
Daarmee resteert er onduidelijkheid of de uitspraak&#13;
ook kan worden toegepast over de&#13;
jaren 2000-2002.&#13;
Hoewel het arrest van het Hof met name ging&#13;
over zeugenmest, is er geen reden aan te nemen&#13;
dat de onverbindendheid slechts ziet op situaties&#13;
betreffende heffingen over zeugenmest.&#13;
Immers, een eventuele onverbindendheid treft&#13;
een ieder tenzij de ontsnappingsmogelijkheid&#13;
welke de Hoge Raad aanhaalt in het Aujeszky&#13;
arrest te weten bijzondere omstandigheden, in&#13;
verband met de aard van het oordeel tot een&#13;
andere beslissing zouden moeten leiden.&#13;
Het ligt niet direct voor de hand om nu reeds&#13;
vorderingen betreffende onverschuldigde betaagrarisch&#13;
ling in te stellen. Dus voordat het arrest van&#13;
de Hoge Raad zal zijn gewezen. Dit met&#13;
name terzake van zij die niet betrokken zijn&#13;
geweest als partij bij het arrest van het Hof.&#13;
De reden daartoe is ondermeer gelegen in het&#13;
feit dat de Hoge Raad uitdrukkelijk aangeeft&#13;
dat er een uitspraak moet zijn van de hoogste&#13;
bestuursrechter. Bovendien kan de Hoge Raad&#13;
in cassatie anders oordelen dan het Hof.&#13;
Let wel op het in art. 3:309 BW bepaalde.&#13;
mr. J.T.A.M. van Mierlo</content><legacyfootnotes/><footnotes><footnote/></footnotes><auteurs/><published>2006-07-01 00:00:00</published><modified>2006-07-01 00:00:00</modified><editiondate>2006-07-01</editiondate><htmlpath>https://denhollander.info/artikel/4149</htmlpath></article>
</articles></edition>