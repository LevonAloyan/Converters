<edition><articles><article><jaar>2010</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/2010</searchword><id>8454</id><udhid>UDH:TvAR/8454</udhid><titel>Bestuursrechtelijke handha­ving van de gebruiksnormen van de Meststoffenwet: de stand van zaken</titel><searchwords><searchword>TvAR 4/2010</searchword><searchword>UDH:TvAR/8454</searchword></searchwords><attachments><attachment><name>TvAR2010_04_02_Bestuursrechtelijke.pdf</name><extention>pdf</extention><url>https://denhollander.info/download/7564/ci</url></attachment></attachments><inleiding>1. Inleiding&#13;
Het is inmiddels al weer ruim vier jaar geleden dat de hui­dige Meststoffenwet in werking is getreden.1 Aanleiding vormde de procedure van de Europese Commissie tegen de Lidstaat Nederland in verband met de schending van de verdragsverplichtingen aangaande de Nitraatrichtlijn. De Commissie achtte de wijze waarop Nederland aan de Ni­traatrichtlijn toepassing gaf, namelijk door middel van het mineralenaangiftesysteem (MINAS) , in strijd met de Ni­traatrichtlijn nu MINAS de mogelijkheid bood tot het kun­nen afkopen van een te hoge bemesting door middel van heffingen. Deze inbreukprocedure resulteerde op 2 oktober 2003 in het arrest van het Hof van Justitie van de Europe­se Gemeenschappen, dat de Commissie in het gelijk stelde.2 Als gevolg daarvan is de wetgever teruggekeerd naar het vóór 1 januari 1998 geldende systeem van gebruiksnormen.&#13;
De gebruiksnormen zijn neergelegd in hoofdstuk III van de Meststoffenwet. Voorop staat in art. 7 een algemeen gefor­muleerd gebruiksverbod:&#13;
‘Het is verboden in enig kalenderjaar op een bedrijf meststoffen op of in de bodem te brengen.’&#13;
Art. 8 bepaalt dat dat verbod niet geldt, indien de gebruik­snorm voor dierlijke meststoffen, de stikstofgebruiksnorm voor meststoffen en de fosfaatgebruiksnorm voor meststof­fen niet worden overschreden. In de daaropvolgende ar­tikelen is onder meer de hoogte van deze normen verder uitgewerkt. In art. 14 Meststoffenwet is een bijzondere ver­antwoordingsplicht opgenomen, met name bedoeld voor grondloze veehouderijen en intermediairs. In het Uitvoe­ringsbesluit Meststoffenwet3 en de Uitvoeringsregeling Meststoffenwet4 zijn nadere, veelal technische voorschriften opgenomen die ten doel hebben na te gaan of de gebruiks-normen en verantwoordingsplicht al dan niet worden ge­schonden. Het gaat hier bijvoorbeeld om de verplichtingen die gelden bij het vervoer van dierlijke meststoffen, het voe­ren van een administratie en het bepalen van mineralenge­halten in onder meer meststoffen.&#13;
Handhaving van de gebruiksnormen vindt met name plaats via het systeem van de bestuurlijke boetes. De bepalin­gen aangaande deze bestuurlijke boetes waren aanvanke­lijk opgenomen in de Meststoffenwet, maar sinds 1 juli 2009 zijn deze voor een belangrijk deel overgeheveld, na invoe­ring van de Vierde Tranche, naar de Awb.5 In hoofdstuk VIII van de Meststoffenwet zijn bepalingen met betrekking tot de handhaving opgenomen. Op grond van art. 49 Mest­stoffenwet juncto art. 5:32 Awb kan de last onder dwang­som aangewend worden voor de handhaving van alle bij of krachtens de Meststoffenwet gestelde regels, waaronder de gebruiksnormen. Toepassing van de bestuurlijke boete be­perkt zich – aldus art. 51 Meststoffenwet – tot de gebruiks-normen en daarmee samenhangende technische voorschrif­ten. Anders dan de last onder dwangsom en last onder bestuursdwang, kunnen deze boetes dus niet worden opge­legd voor bijvoorbeeld overtreding van de uitbreidingsver­boden (hoofdstuk V van de Meststoffenwet).&#13;
Met betrekking tot de handhaving van de gebruiksnormen zijn inmiddels diverse uitspraken van zowel het College van Beroep voor het bedrijfsleven (CBB) als van rechtbanken verschenen, in het bijzonder waar het gaat om de bestuurlij­ke boete en in mindere mate de last onder dwangsom.6 In dit artikel wil ik aan de hand van enkele basiselementen van de handhavingsinstrumenten nagaan wat de stand van zaken is en met name in hoeverre de rechtspraak, onder meer in het licht van de parlementaire geschiedenis en de jurisprudentie met betrekking tot deze handhavingsinstrumenten in andere wetgeving, past in de lijn der verwachtingen. Aangezien de bestuurlijke boete een relatief nieuw instrument is en hand­having van de gebruiksnormen met name door middel van deze boetes plaatsvindt, zal dit artikel vooral daarop betrek­king hebben. Volledigheidshalve zal ik met betrekking tot preventieve sancties en met name de last onder dwangsom stilstaan bij twee elementen die in recente rechtspraak naar voren gekomen zijn.&#13;
</inleiding><content>2. Het lex-certa-beginsel&#13;
Voor elke sanctie – dus ook voor de last onder dwangsom en de bestuursdwang – geldt het lex-certa beginsel: de na te le­ven voorschriften moeten voldoende duidelijk en kenbaar zijn. Dit volgt onder meer uit art. 1 lid 1 Wetboek van Straf­recht en art. 7 van het EVRM. De uitvoeringsbepalingen van de Meststoffenwet bevatten vele complexe en vaak techni­sche voorschriften die niet altijd even helder en eenduidig zijn. Gelet daarop dient zoveel mogelijk te worden vastge­houden aan de tekst van de wet- en regelgeving en dient niet te snel te worden overgegaan tot het ‘inlezen’ van bepaal­de eisen: de burger dient immers vooraf te weten voor welke gedragingen hij kan worden gestraft. Met betrekking tot be­stuurlijke boetes in andere wetgeving is hierover al de nodi­ge rechtspraak verschenen: daaruit kan afgeleid worden dat open normen tot op zekere hoogte gebillijkt worden.7 Toet­sing aan het lex certa-beginsel van preventieve sancties zijn schaarser. De Afdeling Bestuursrechtspraak van de Raad van State (ABRS) stelt zich bovendien op het standpunt dat art. 7 lid 1 van het Europees Verdrag voor de Rechten van de Mens (EVRM) op herstelsancties niet van toepassing is.8 In dit verband dienen, indachtig de hiervoor genoemde techni­sche uitvoeringsvoorschriften van de mestwetgeving, de uit­spraken van de Voorzitter van het CBB van 22 januari 20099 en van het College zelf van 9 juli 200910, toegejuicht te wor­den:&#13;
‘5.2 Het College is met de voorzieningenrechter van oordeel dat uit het legaliteitsbeginsel volgt dat verweerder in het kader van artikel 49 Meststoffen­wet geen bestuursdwang kan toepassen zonder dat de overtreding voldoende duidelijk, voorzienbaar en kenbaar bij of krachtens een wettelijk voorschrift is omschreven. Tevens is het College van oordeel, even­als de voorzieningenrechter, dat uit de tekst van artikel 76, eerste lid, Uitvoeringsregeling Meststoffenwet zelve niet voldoende duidelijk, voorzienbaar en ken­baar wordt dat sprake is van een verplichting dierlijke meststoffen te wegen met een geijkt weegwerktuig en dat in dat verband geen betekenis kan toekomen aan de toelichting op de regeling.’&#13;
Indien de bestuursrechter overigens naar aanleiding van een verweer in een concreet geval tot het oordeel komt dat de tekst voldoende duidelijk is en de minister dus bevoegd was een boete op te leggen, kan vervolgens de vraag rijzen of er in verband met de gestelde onduidelijkheid van de regel­geving geen ruimte is voor matiging. Blijkens de uitspraak van de Rechtbank te ’s-Hertogenbosch van 2 oktober 2009 vormt daarbij de omstandigheid dat de normen zich rich­ten tot personen die een bepaalde beroeps- of bedrijfsmati­ge activiteit uitoefenen en bij wie een zodanige deskundig­heid aanwezig mag worden geacht (in die casus ging het om intermediairs), een relevante omstandigheid.11 Over de mati­gingsbevoegdheid kom ik later in dit artikel nog te spreken.&#13;
3. De last onder dwangsom&#13;
Een last onder dwangsom is, evenals het alternatief, de last onder bestuursdwang, een herstelsanctie.12 Er is een over­treding begaan en die moet ongedaan worden gemaakt. Ge­beurt dat niet, dan verbeurt de overtreder een dwangsom.&#13;
De last onder dwangsom is niet nieuw in de mestwetgeving. De mogelijkheid om door middel van preventieve sancties mestwetgeving te handhaven is geïntroduceerd in de Wet herstructurering varkenshouderij.13 Zoals gezegd kan de last onder dwangsom aangewend worden voor de handhaving van alle bij of krachtens de Meststoffenwet gestelde regels. In de praktijk wordt dat ook gedaan, zelfs vaak náást het op­leggen van een boete.14 Doordat het overtreden van gebruiks­normen niet achteraf ongedaan kan worden gemaakt gaat het bij de toepassing van de last onder dwangsom hier niet zo­zeer om het herstelkarakter als wel om het preventieve karak­ter: het voorkomen van verdere overtreding. In de (recente) rechtspraak aangaande de handhaving van de mestwetge­ving op basis van de last onder dwangsom gaat het dan ook vooral om die preventie. Een last onder dwangsom is pas zinvol als aannemelijk is dat de overtreder zal volhar­den in zijn gedrag. Als er al een overtreding heeft plaatsge­vonden, kan de dwangsom gemakkelijker worden opgelegd dan wanneer er nog géén overtreding heeft plaatsgevonden. In dat laatste geval, zo luidt de rechtspraak van de ABRS, is een klaarblijkelijk gevaar voor overtreding vereist.15 De ABRS sprak in dat geval van een preventieve dwangsom. Het CBB leek ten aanzien van deze eis van ‘klaarblijkelijk­heid’ van gevaar voor overtreding tot voor kort een eigen koers te volgen. Ik verwijs onder meer naar de uitspraak van de Voorzieningenrechter van het CBB van 9 juli 200716 en &#13;
de uitspraak van het CBB van 17 januari 2008.17 Uit deze rechtspraak volgde dat ook in geval een overtreding reeds had plaatsgevonden, een last onder dwangsom niet kon wor­den opgelegd indien er geen sprake was van klaarblijkelijk gevaar voor herhaling. Over deze uitspraken is al veel ge­schreven. Het CBB is hier inmiddels van teruggekomen, on­der meer in de uitspraak van 27 oktober 2009.18 De hierin opgenomen kernoverwegingen zijn herhaald in de uitspraak van 24 december 2009, zijnde de uitspraak op het beroep dat is ingesteld na de nieuwe beslissing op bezwaar die is ge­nomen naar aanleiding van de hiervoor genoemde CBB-uit­spraak van 17 januari 2008.19 Het CBB stelt nog altijd voor­op dat klaarblijkelijkheid van een overtreding een vereiste is als het gaat om het opleggen van een dwangsom strekken­de tot het voorkomen van een overtreding. Die eis van klaar­blijkelijkheid geldt daarentegen niet langer als het gaat om voorkoming van een herhaling. Anders gezegd, als er al een overtreding heeft plaatsgevonden en de dwangsom strekt tot het voorkomen van een herhaling, is het klaarblijkelijke ka­rakter van het gevaar voor een overtreding gegeven. Hier­mee zit het CBB weer op één lijn met de ABRS. Óf spra­ke is van een herhaling, dient beoordeeld te worden aan de hand van alle relevante feiten en omstandigheden.&#13;
4. De bestuurlijke boete&#13;
4.1. Algemeen&#13;
De bestuurlijke boete is anders dan de bestuursdwang en last onder dwangsom een repressieve sanctie: de boete be­oogt leed toe te brengen.20 Het gaat hierbij om een criminal charge in de zin van art. 6 EVRM en art. 14 van het Inter­nationaal Verdrag inzake burgerrechten en politieke rechten (IVBPR) hetgeen belangrijke gevolgen heeft voor de rechts­bescherming.21&#13;
De bestuurlijke boete op 1 januari 2006 in de mestwetge­ving geïntroduceerd. Eerder was de boete al in andere wet­ten opgenomen, zoals de Arbeidsomstandighedenwet, de Wet arbeid vreemdelingen en de Tabakswet. Sedert 1 juli 2009 is voor de bestuurlijke boete een algemene regeling opgenomen in hoofdstuk 5 van de Awb. Op grond van art. 51 Meststoffenwet kunnen voor overtreding van de gebruiks­normen en daarmee samenhangende – veelal technische – re­gelgeving (in het bijzonder de in de uitvoeringsregelgeving opgenomen uitvoeringsvoorschriften met betrekking tot bij­voorbeeld de eisen die gesteld worden aan het transport van de meststoffen en administratieve verplichtingen van de agrariër) bestuurlijke boetes worden opgelegd. De regering heeft blijkens de memorie van toelichting duidelijk hoog op deze repressieve handhaving van de gebruiksnormen inge­zet.22 In dit verband moet ook vermeld worden dat de boetes fors op kunnen lopen.23&#13;
In de navolgende paragrafen wil ik enkele hoofdelementen van de bestuurlijke boete aan de orde stellen. Achtereenvol­gens gaat het daarbij om de onschuldpresumptie en bewijs­lastverdeling, de kwestie van de een- en meerdaadse samen­loop en voortgezette handeling, termijnoverschrijdingen en het evenredigheidsbeginsel.&#13;
4.2. Bevoegdheid: onschuldpresumptie en be­wijslastverdeling&#13;
Bij het al dan niet opleggen van een bestuurlijke boete rijst als eerste de vraag of het bestuursorgaan – in casu de Minis­ter van LNV – daartoe bevoegd is. Ik doel hier op de vraag of al dan niet sprake is van een overtreding. Dit raakt de be­wijslastverdeling en onschuldpresumptie.&#13;
In de memorie van toelichting heeft de regering uitvoerig bij deze materie stilgestaan. Volgens de regering rust primair op de minister de last om aannemelijk te maken dat er is vol­daan aan de delictomschrijving in art. 5a (na vernummering art. 7), dus dat sprake is geweest van het op een landbouw­bedrijf op of in de bodem brengen van meststoffen. Vervol­gens zou op de agrariër de plicht rusten om gegevens aan te dragen om aannemelijk te maken dat hij de gebruiksnor­men heeft nageleefd (een onderbouwd beroep op de strafuit­sluitingsgrond). Dit kan onder meer door het overleggen van (delen van) de mestboekhouding. Pas daarna ligt de bal weer bij de minister: deze zal de overlegde gegevens ‘niet zonder meer naast zich neer kunnen leggen doch moeten motiveren waarom met deze gegevens de toepasselijkheid van de straf­uitsluitingsgrond niet is komen vast te staan’.24 De rege­ring verwijst hierbij naar het bepaalde in art. 3:2 Awb. Ech­ter, art. 3:2 Awb eist een zorgvuldig onderzoek en vergaring van alle gegevens, vóór het nemen van een primair besluit: dit omvat ook een beoordeling van de bij de Dienst Rege­lingen bekende gegevens aangaande de mestboekhouding (en dus een mogelijk beroep op een strafuitsluitingsgrond). Een andersluidende benadering staat ook op gespannen voet met de onschuldpresumptie. De regering legt hier de bewijs­last naar mijn idee iets te gemakkelijk bij de agrariër. Uit de memorie van toelichting bij het wetsvoorstel tot aanvulling van de Awb met de Vierde tranche volgt dat het aan het be­stuursorgaan is om ten minste aannemelijk te maken dat de &#13;
gebruiksnormen niet zijn overschreden.25 Anders gezegd, de minister moet aan objectieve feiten en omstandigheden het vermoeden kunnen ontlenen dat sprake is van een overtre­ding. Overigens moet gezegd worden dat dit in de praktijk ook zo gebeurt. Boetes worden slechts opgelegd (indien het gaat om boetes van meer dan € 340,-, zie art. 5:48 juncto art. 5:53 Awb) indien uit onderzoek van de Algemene inspectie­dienst blijkt dat het inderdaad aannemelijk is dat er overtre­dingen hebben plaatsgevonden. De AID controleert daarbij niet enkel de bij Dienst Regelingen bekende gegevens aan­gaande de mestboekhouding, maar hoort ook de agra-riër, eventuele derden en betrekt bij dit onderzoek ook de mogelijk ten voordele van de agrariër strekkende omstan­digheden.26&#13;
Uit dit alles volgt dat de minister in overwegende mate de bewijslast draagt. Een fraai voorbeeld van het voorgaan­de biedt de uitspraak van de rechtbank Breda d.d. 7 okto­ber 2009.27 Gelet op het principiële karakter van de bewuste overwegingen geef ik deze zo volledig mogelijk weer:&#13;
‘De bewijslast terzake van de28 overtreding die met een bestraffende sanctie zoals een bestuurlijke boete wordt bedreigd, rust op de schouders van het bestuurs­orgaan dat een bestraffende sanctie wil opleggen. Dit noodzaakt het bestuursorgaan tot een zorgvuldig on­derzoek naar de relevante feiten. De onderzoeksplicht van het bestuursorgaan – ook als het gaat om (het opleggen van) een bestuurlijke boete – is echter be­grensd indien door verkregen informatie het gerecht­vaardigde vermoeden is ontstaan dat een overtreding is gepleegd. In zo’n situatie ligt het op de weg van de waarschijnlijke overtreder om het gerezen vermoeden te ontkrachten. Of sprake is van een vermoeden in de zojuiste bedoelde zin, moet per afzonderlijk geval aan de hand van concrete omstandigheden worden beoor­deeld. Naar het oordeel van de rechtbank heeft eiseres – door in 2007 aan verweerder desgevraagd gegevens te verstrekken over de hoeveelheid dierlijke mest die in het kalenderjaar 2006 is aan- en afgevoerd – uit­drukkelijk de schijn gewekt dat zij in het kalenderjaar 2006 artikel 7 van de Mw heeft overtreden. Immers, blijkens evenbedoelde gegevens heeft eiseres in 2006 een aanzienlijke hoeveelheid dierlijke mest ontvan­gen, en uit de betreffende gegevens kan niet worden afgeleid dat eiseres de ontvangen mest op een andere wijze dan door uitrijden op de bij haar in gebruik zijnde landbouwgronden heeft verwerkt. Onder deze omstandigheden acht de rechtbank het niet onterecht dat verweerder van eiseres tegenbewijs verlangde. Een andere opvatting zou namelijk leiden tot een onre­delijk zware bewijslast voor verweerder, en daarmee tot een situatie waarin naleving van de hoofdstuk III van de Mw neergelegde normen redelijkerwijs niet kan worden afgedwongen. In dit kader overweegt de rechtbank dat van eiseres niet werd verlangd om aan te tonen dat zij in 2006 niet teveel dierlijke mest op de bij haar in gebruik zijnde landbouwgronden had uitgereden, maar slechts om aan te tonen dat de in 2006 ontvangen dierlijke mest redelijkerwijs ook op een andere wijze had kunnen zijn verwerkt. Op basis van het vorenstaande oordeelt de rechtbank dat de handelwijze van verweerder niet in strijd komt met de onschuldpresumptie als bedoeld in artikel 6 van het EVRM. Hierbij neemt de rechtbank nog in aanmer­king dat verweerder voldoende mogelijkheden heeft geboden tot – en zelfs behulpzaam is geweest bij – het verzamelen van tegenbewijs. In zoverre verwijst de rechtbank naar het AID-rapport van 6 februari 2008. Daaruit blijkt dat verweerder zich de nodige moeite heeft getroost om de juistheid van de namens eiseres afgelegde verklaringen over het verwerken van de in 2006 ontvangen dierlijke mest te verifiëren.’29&#13;
Het CBB heeft over deze materie niet veel uitspraken ge­daan. Wel wil ik wijzen op de navolgende overwegingen van het CBB in zijn uitspraak van 22 december 2009, waar het ging om bestuurlijke boetes die waren opgelegd wegens overtreding van de verantwoordingsplicht van art. 14 Mest­stoffenwet.30&#13;
‘Dat neemt niet weg dat de minister, indien hij ter zake een bestuurlijke boete wil opleggen, op basis van concrete feiten en omstandigheden dient aan te tonen dat appellanten de overtreding – het niet naleven van de verantwoordingsplicht – hebben begaan.’&#13;
Als dit de lijn wordt van het CBB, wordt – naar mijn idee, gelet op het EVRM en de bewijslastverdeling in het straf­recht, geheel terecht – de lat hoger gelegd dan de regering destijds voor ogen lijkt te hebben gestaan.&#13;
Uit de hiervoor geciteerde passage uit de uitspraak van de rechtbank Breda volgt eveneens dat de vrije bewijsleer31 hier van toepassing is, zulks overeenkomstig de overwe­gingen in de memorie van toelichting.32 Met deze vrije be­wijsleer hangt ook samen dat schending van één of meer­dere van de vele uitvoeringsbepalingen met betrekking tot het vervoer van meststoffen, bijvoorbeeld de toepassing van AGR (automatische gegevensregistratie, zie art. 1 lid 1 sub m Uitvoeringsregeling Meststoffenwet) en GPS (Global Po­sition System, overigens in de mestregelgeving satellietvolg­apparatuur geheten, zie art. 1 lid 1 sub aa Uitvoeringsbesluit Meststoffenwet) en het opmaken van vervoersbewijzen, niet noodzakelijkerwijs betekent dat dús ook de gebruiksnor­men zijn geschonden. Overtreding van dergelijke afzonder­lijke voorschriften kunnen bedreigd worden met afzonderlij­ke sancties, doch daarmee is niet automatisch schending van art. 7 en verder Meststoffenwet gegeven. De Voorzieningen­rechter van de Rechtbank te ‘s-Hertogenbosch wijdt hier en­kele overwegingen aan in de uitspraak van 21 april 200833:&#13;
‘13. Overtreding van artikel 14 van de Msw staat als zodanig los van de vraag of verzoekers hebben voldaan aan de overige in de wet- en regelgeving neergelegde (administratie-) plichten, zoals neergelegd in de artikelen 38, 39 en 40 van het Uitvoeringsbesluit Meststoffenwet (hierna: het Uitvoeringsbesluit) en artikel 53 en 59, sub f, van de Uitvoeringsregeling Meststoffenwet (hierna: de Uitvoeringsregeling). Voor het overtreden van de in laatstgenoemde artikelen neergelegde regelgeving kunnen immers afzonderlijke (lagere) bestuurlijke boetes of andere sancties worden opgelegd, zo heeft verweerder ter zitting naar voren gebracht. Het wél voldoen aan deze wet- en regelge­ving is weliswaar een hulpmiddel maar geen exclu­sief vereiste in de zin van artikel 14 van de Msw om afvoer van meststoffen te kunnen verantwoorden. Het voorgaande hangt samen met het feit dat ten aanzien van de verantwoorde afvoer de vrije bewijsleer geldt. De agrarisch ondernemer mag zich namelijk, bij wijze van strafuitsluitingsgrond, beroepen op het voldoen aan de voorwaarden van artikel 14 van de Msw en mag, om dit aannemelijk te maken, kennelijk ook met alternatieve bewijzen komen (MvT pagina 68 en 69).’&#13;
Schuld in de betekenis van verwijt hoeft niet bewezen te worden, doch wordt verondersteld aanwezig te zijn, aldus de memorie van toelichting (de onschuldpresumptie sterkt zich daar niet over uit).34 Dit strookt met de jurisprudentie van de ABRS, zie onder meer ABRS 30 januari 2008. De Recht­bank Breda heeft dit voor wat betreft de Meststoffenwet in haar uitspraak van 7 oktober 2009 gevolgd.35&#13;
4.3. De overtreding: eendaadse en meerdaadse samenloop en voorgezette handeling&#13;
Een interessante kwestie in het licht van het voorgaande is of de samenhang van bepaalde voorschriften er aan in de weg staat dat overtreding van dergelijke voorschriften toch afzonderlijke, cumulerende boetes kan opleveren. Immers tal van voorschriften van het Uitvoeringsbesluit Meststof­fenwet en de Uitvoeringsregeling Meststoffenwet hangen zeer nauw met elkaar samen. Overtreding van één voor­schrift kan vaak (of moet zelfs automatisch) leiden tot over­treding van een ander voorschrift. Zo bepaalt art. 53 van het Uitvoeringsbesluit Meststoffenwet dat ter zake van het ver­voer van een vracht dierlijke meststoffen door de leveran­cier, de vervoerder en de afnemer gezamenlijk een vervoers­bewijs opgemaakt moet worden. Als dat niet gebeurt, leidt dat zeker tot overschrijding van diverse andere bepalingen, zoals art. 64 van de Uitvoeringsregeling Meststoffenwet (dat bepaalt dat de op het vervoersbewijs ingevulde gegevens ui­terlijk 30 werkdagen na het vervoer van de vracht dierlijke meststoffen op elektronische wijze bij de Dienst Regelingen ingediend moeten worden). Hier dringen zich de leerstukken van de een- en meerdaadse samenloop en van de voortgezet­te handeling op. Met name het laatste, neergelegd in art. 56 lid 1 Wetboek van Strafrecht, zal in de praktijk nog al eens aan de orde zijn. Deze bepaling luidt:&#13;
‘Staan meerdere feiten, ofschoon elk op zichzelf mis­drijf of overtreding opleverende, in zodanig verband dat zij moeten worden beschouwd als één voortgezette handeling, dan wordt slechts één strafbepaling toege­past, bij verschil die waarbij de zwaarste hoofdstraf is gesteld.’&#13;
Indien met betrekking tot bijvoorbeeld het gebruik of het transport van meststoffen éénmaal bij een agrariër de prin­cipiële misvatting aanwezig is bij een agrariër dat het gaat om een uitzondering op de hoofdregels – bijvoorbeeld om­dat hij meent dat sprake is van bedrijfsintern transport (art. 1 lid 1 sub u Uitvoeringsbesluit Meststoffenwet) of van export van be- en verwerkte dierlijke meststoffen (art. 59 sub f Uit­voeringsregeling Meststoffenwet) – dan zal hij welhaast bij een reeks van voorschriften in de fout gaan. Dient de over­treding van al die voorschriften te leiden tot even zovele be­stuurlijke boetes? De regering lijkt er vanuit te gaan dat dat wel het geval is.36&#13;
Vooropgesteld zij dat een verwijzing naar een- of meerdaad­se samenloop of een voortgezette handeling neerkomt op een beroep op het evenredigheidsbeginsel. Noch de Mest­stoffenwet, noch de Awb kennen immers een bepaling die vergelijkbaar is met de art. 55, 56 en 57 Wetboek van Straf­recht.37 Weliswaar kende het wetsontwerp voor de Vier­de tranche van de Awb aanvankelijk een regeling voor de eendaadse samenloop, maar deze is in het wetsvoorstel ko­men te vervallen.38 Eendaadse samenloop komt, aldus de re­gering, zodanig zelden voor dat een afzonderlijke regeling naast het evenredigheidsbeginsel en art. 5.4.1.7 lid 2 en 3, thans art. 5:46 lid 2 en 3 Awb, niet nodig is. Verder ligt het volgens de regering in de rede dat de bestuursrechter aan­sluiting zoekt bij de rechtspraak van de Hoge Raad inzake art. 55 Wetboek van Strafrecht. Uit die rechtspraak van de Hoge Raad volgt dat er een zeker verband moet bestaan tus­sen de verschillende feiten en handelingen. Deze moeten de uiting zijn van één ongeoorloofd wilsbesluit (zie bijvoor­beeld HR 23 september 1980, NJ 1981, 7 en HR 4 december 1990, NJ 1991, 345). Gelet daarop zullen de handelingen gelijksoortig moeten zijn en zullen zij in de tijd gezien kort na elkaar moeten liggen.39&#13;
Voor wat betreft de mestwetgeving stelt de bestuursrechter zich beduidend terughoudender op. In CBB 17 januari 2008 ging het om transport van dierlijke meststoffen zonder dat het transportmiddel was uitgerust met AGR- en GPS-appa­ratuur.40 Weliswaar betrof dat een preventieve sanctie, maar de overwegingen van het CBB met betrekking tot het verweer dat er ter zake van één overtreding twee lasten waren opgelegd bevatten dienaangaande geen restrictie:&#13;
‘Het College ziet voorts niet in dat het hier gaat om in wezen één overtreding waarvoor twee lasten onder dwangsom zijn opgelegd. Appellante heeft twee afzonderlijke voorschriften overtreden, die duidelijk van elkaar te onderscheiden eisen stellen aan het vervoer van dierlijke meststoffen. De beide bedoelde voorschriften kunnen bovendien afzonderlijk geschon­den worden. Dat technisch mogelijk en wellicht ook gebruikelijk is om de apparaten waarmee volgens deze voorschriften transportmiddelen bij het vervoer van dierlijke meststoffen moeten zijn uitgerust, in één kof­fer te verwerken doet hier niet aan af.’&#13;
Voor zover ik ben geïnformeerd zit in de praktijk de AGR- en GPS-apparatuur altijd in één koffer: technisch gezien zou dit niet anders mogelijk zijn, althans wordt dit niet separaat geleverd.41 Als dat het geval is, rijst de vraag of dit stand­punt strookt met de bedoeling van de wetgever. In dit ver­band wijs ik ter illustratie op de uitleg die de belastingkamer van de Hoge Raad geeft aan de toepassing van het evenre­digheidsbeginsel bij bestuurlijke boetes, zie HR 13 augustus 2004.42 In dat arrest oordeelde de Hoge Raad dat in het ge­val waarin het niet of te laat indienen van een biljet – door de inrichting van dat biljet, dat moet dienen voor het aan­leveren van gegevens voor meer dan één heffing – leidt tot meer dan één verzuimen, één boete voor één (zij het het hoogste) verzuim kan worden opgelegd.&#13;
Ook blijkens de lagere rechtspraak kunnen overtredin­gen van meerdere uitvoeringsvoorschriften, ondanks de hier bedoelde samenhang, ieder voor zich met sancties be­dreigd worden, zie onder meer rechtbank Almelo 1 augus­tus 2008.43 Pas als het gaat om zéér nauw samenhangende gedragingen ligt dit anders, zo volgt uit de uitspraak van de Rechtbank Arnhem van 12 juni 200844:&#13;
‘Dit laat onverlet dat verweerder bij het opleggen van een bestuurlijke boete als thans aan de orde op grond van de laatste volzin van art. 61 van de Meststoffen­wet zo nodig rekening moet houden met de omstan­digheden waaronder de overtreding is gepleegd. Verweerder heeft in dat kader de boete die is opgelegd wegens het vervoeren van dierlijke meststoffen zonder een op die vracht betrekking hebbend vervoersbewijs en de boete die is opgelegd wegens het vervoeren van dierlijke meststoffen terwijl van deze transporten geen vervoersbewijs was opgemaakt, gematigd. Verweer­der heeft daarmee naar het oordeel van de rechtbank terecht onderkend dat sprake is van een zodanig sterke samenhang van deze overtredingen dat daarin aan­leiding moet worden gezien om de hoogte van deze boetes te matigen.’&#13;
Pas als sprake is van dergelijk vergaande samenhang (het vervoeren zonder vervoersbewijs van de vracht en het ver­voeren zonder dat er een vervoersbewijs is opgemaakt) dat eigenlijk één overtreding noodzakelijkerwijs moet leiden tot een andere overtreding, is er ruimte voor matiging.45 Dit is een wezenlijk onderscheid met het strafrecht. Waar de art. 55, 56 en 57 Wetboek van Strafrecht de strafrechter een har­de en duidelijke norm geven, zal de bestuursrechter – en de minister – het moeten doen met de veel vagere matigingsbe­voegdheid die bovendien dus zeer – naar mijn idee te – te­rughoudend wordt toegepast.46&#13;
4.4. Termijnoverschrijdingen&#13;
Vervolgens wil ik stilstaan bij aspecten met betrekking tot de termijnen en overschrijdingen daarvan. Nu bij het opleg­gen van een bestuurlijke boete sprake is van een criminal charge, komt de redelijke termijn van art. 6 EVRM in beeld. Daarnaast bepaalt art. 5:51 Awb, voorheen art. 67 Meststof­fenwet, dat indien een boeterapport wordt opgemaakt, er binnen dertien weken na de dagtekening van dat rapport be­sloten moet worden over het al dan niet opleggen van de be­stuurlijke boete.&#13;
Ik begin met deze dertien wekentermijn. Hierover vermeldt de memorie van toelichting dat het een termijn van orde be­treft die de bevoegdheid om een boete op te leggen niet aan­tast. Dit heeft de bestuursrechter gevolgd.47 Vervolgens kan de overschrijding weliswaar reden zijn voor matiging als be­doeld in art. 5:46 lid 2 Awb (voorheen art. 61 Meststoffen­wet), doch dat zal niet snel worden aangenomen. Zo over­weegt het CBB in zijn uitspraak van 22 december 200948:&#13;
‘Naast het feit dat dit een termijn van orde betreft, is naar het oordeel van het College door het enkele tijds­verloop op geen enkele wijze een gerechtvaardigde verwachting gewekt dat verweerder zou afzien van het opleggen van een bestuurlijke boete.’&#13;
Gelet hierop verwacht ik dat een beroep op matiging wegens overschrijding van de dertien wekentermijn niet snel zal sla­gen.&#13;
Naast deze termijn speelt de redelijke termijn van art. 6 EVRM. De bestuursrechter knoopt daarbij aan bij de twee­jaarstermijn van onder meer de strafrechter. In dit verband verwijs ik onder meer naar de uitspraak van de rechtbank ­Arnhem van 28 april 2009.49 In het kader van de sancties op overschrijding van de redelijke termijn dient in het bijzon­der het arrest van de Hoge Raad van 17 juni 2008 genoemd te worden.50 Op grond van dat arrest zal overschrijding in beginsel niet meer kunnen leiden tot niet-ontvankelijkheid van het OM, doch zal dit zijn neerslag moeten krijgen in de strafmaat. Voor het boeterecht zal naar mijn oordeel hetzelf­de moeten gelden.&#13;
4.5. De hoogte van de boete: matiging en het evenredigheidsbeginsel&#13;
Als sluitstuk van de beoordeling door het bestuursorgaan bij een op te leggen boete – en vaak ook het sluitstuk van de verdediging – is daar de toets aan het evenredigheidsbegin­sel. In dit verband dient ook matiging genoemd te worden. Het gaat bij het evenredigheidsbeginsel om toepassing van art. 3:4 lid 2 Awb en – tot 25 december 2009, het moment waarop de boetes met betrekking tot de uitvoeringsvoor­schriften waren opgenomen in beleidsregels en zijn over­geheveld naar het Uitvoeringsbesluit Meststoffenwet – art. 4:84 Awb. Bij matiging gaat het om art. 59 Meststoffenwet, sinds 1 juli 2009 art. 5:46 lid 3 Awb.&#13;
Bij de boetes op grond van de Meststoffenwet moet onder­scheid gemaakt worden tussen de beboeting voor overschrij­ding van de gebruiksnormen en verantwoordingsplicht ener­zijds en de overige (uitvoerings)voorschriften anderzijds. De hoogte van de boetes van de gebruiksnormen en verant­woordingsplicht zijn opgenomen in de wet zelf (art. 57 en 58 Meststoffenwet), zodat gelet op art. 120 Grondwet de rechter in beginsel dient uit te gaan van die bedragen.51 Voor de overige boetes, sedert december 2009 opgenomen in het Uitvoeringsbesluit Meststoffenwet52, geldt een volle toet­sing.53 Dit is inherent aan de toetsing van punitieve sancties, anders dan bij preventieve sancties.54 Ook de regering heeft ten aanzien van de bestuurlijke boete in de memorie van toe­lichting bij de Vierde tranche van de Awb duidelijk aangege­ven dat de rechter bij bestuurlijke boetes vol aan het evenre­digheidsbeginsel dient te toetsen.55&#13;
Uit de rechtspraak met betrekking tot bestuurlijke boetes in het kader van de Wet arbeid vreemdelingen of de Arbeids­omstandighedenwet volgt dat de ABRS weliswaar in con­crete situaties bereid is om boetebesluiten te toetsen aan art. 3:4 lid 2 Awb, doch deze benadering is relatief nieuw en bo­vendien loopt de ABRS nog niet over van enthousiasme. De lijn van de rechtspraak was aanvankelijk dat eerst bij af­wezigheid van alle schuld géén boete mocht worden opge­legd56; pas bij een zeer beperkte mate van verwijtbaarheid bestond er mogelijk aanleiding tot matiging.57 Terecht heeft O.J.D.M.L. Jansen in zijn annotatie onder ABRS 26 septem­ber 2007 opgemerkt dat deze toetsing door de ABRS te eng is en dat aan andere omstandigheden die grond kunnen op­leveren voor matiging, zoals de ernst van de gedraging of overige omstandigheden, niet voorbij gegaan mag worden.58 Sinds de uitspraak van 17 juni 2009 doet de ABRS dat for­meel ook.59 In deze uitspraak overweegt de ABRS dat art. 6 van het EVRM met zich meebrengt&#13;
‘dat de rechter dient te toetsen of de bestuurlijke boete in overeenstemming is met de ernst van de overtre­ding, de mate waarin deze aan de overtreder kan wor­den verweten, de omstandigheden waaronder de over­treding is begaan en die waarin de overtreder verkeert. Het in artikel 3:4, tweede lid, van de Awb neergelegde evenredigheidsbeginsel kan ook aanleiding geven de beleidsregels in het concrete geval buiten toepassing te laten en een lagere boete op te leggen.’&#13;
In de praktijk lijkt de ABRS echter niet altijd even bereid­willig om deze matigingsbevoegdheid toe te passen. In ABRS 8 oktober 200860 werd een toegepaste matiging door de Rechtbank te ’s-Hertogenbosch van 50% in stand gela­ten omdat niet gebleken was van structurele werkzaamhe­den, maar in de uitspraak van 16 september 2009 kwam de ABRS tot het oordeel dat de (enkele) omstandigheid dat er mogelijk slechts enige hulp geboden zou zijn in het ka­der van een vriendendienst, geen aanleiding hoefde te geven voor matiging. Naar mijn overtuiging gaat het hier echter toch om een omstandigheid die betrekking heeft op onder meer ‘de ernst van de overtreding’.61&#13;
Met betrekking tot de Meststoffenwet zij vooropgesteld dat de overheid een strak handhavingsbeleid voorstaat, hetgeen de bestuursrechter niet onredelijk acht, zo volgt uit de uitspraak van de Rechtbank Arnhem van 28 april 2009.62 De minister past daarbij steevast de beleidsregels – vanaf de­cember 2009 dus bijlage III bij het Uitvoeringsbesluit – toe. Uit de schaarse rechtspraak kan vooralsnog worden afge­leid dat de bestuursrechter zich terughoudend op lijkt te stel­len bij een toets van de in die beleidsregels opgenomen boe­tes. Zo overweegt de rechtbank te ’s-Hertogenbosch in haar uitspraak van 2 oktober 200963 met betrekking tot de mati­gingsbevoegdheid:&#13;
‘Verweerder stelt zich op het standpunt dat de boete wordt gematigd indien de hoogte van de in de Beleids­regel vastgestelde boete wegens bijzondere omstan­digheden onevenredig is in verhouding tot de met de Beleidsregel te dienen doelen. Het moet dan gaan om zeer bijzondere, individuele omstandigheden die in vergelijking met andere agrariërs of ondernemers bij­zonder onbillijk uitwerken. De rechtbank stelt vast dat dit overeenkomt met de in de rechtspraak aangaande bestuurlijke boeten ontwikkelde lijn omtrent de toe­passing van artikel 3:4 van de Algemene wet bestuurs­recht (Awb) en van de in artikel 4:84 Awb neergelegde afwijkingsbevoegdheid.’&#13;
Deze weergave van het standpunt van de minister strookt met het gestelde in de memorie van toelichting aangaande de matigingsbevoegdheid.64 Hierdoor wordt echter de lat te hoog gelegd: noch art. 3:4 Awb, noch art. 4:84 Awb eist dat sprake moet zijn van zeer bijzondere, individuele omstan­digheden die in vergelijking met andere agrariërs of onder­nemers bijzonder onbillijk uitwerken. Ook strookt een der­gelijke benadering niet met de – toch al strenge – lijn van de ABRS, zie onder meer de uitspraak van 30 januari 200865:&#13;
‘Voorts is, zoals de Afdeling eerder heeft overwogen (uitspraak van 11 juli 2007 in zaak nr. 200607461/1), bij een besluit tot boeteoplegging het in artikel 3:4 van de Awb neergelegde evenredigheidsbeginsel aan de orde. Als de toepassing van de beleidsregels voor een belanghebbende gevolgen heeft die wegens bijzondere omstandigheden onevenredig zijn in verhouding tot de met de beleidsregels te dienen doelen, dan moet van deze beleidsregels worden afgeweken. Bij bijzondere omstandigheden die tot matiging aanleiding geven gaat het in ieder geval, mede gelet op artikel 4:84 van de Awb, om individuele omstandigheden met een uitzonderlijk karakter.’&#13;
De omstandigheden moeten bijzonder, niet ‘zeer’ bijzon­der zijn, en moeten een individueel, uitzonderlijk karakter hebben: van een bijzonder onbillijke uitwerking ten opzich­te van andere ondernemers hoeft geen sprake te zijn. Boven­dien wordt hierdoor toch wel snel de beleidsregel gevolgd: uit de memorie van toelichting volgt, dat zelfs de wetgever een verdergaande rechterlijke toetsing had verwacht.66 Bij dit alles dient bovendien nog vermeld te worden dat de in de Arbo- en Wav-boetes door het bestuursorgaan gehanteer­de beleidsregels zelf al rekening houden met factoren zo­als de mate van verwijtbaarheid, risico-inschatting, recidive, herstel van een omissie, ernst van de overtreding, het geven van instructies en dergelijke.67 Deze staffeling, met name in de beboeting van overtreding van de Arbowet, kan ver­fijnd maatwerk opleveren.68 Deze factoren ontbreken bij de Beleidsregel bestuurlijke boetes Meststoffenwet, zodat naar mijn overtuiging een indringender toetsing door de rechter eerder aangewezen is. Het is de vraag of en zo ja in hoeverre de bestuursrechter hiertoe in de toekomst zal overgaan.69&#13;
5. Conclusie &#13;
In deze bijdrage ben ik ingegaan op recente rechtspraak met betrekking tot de handhaving van de gebruiksnormen van de Meststoffenwet, in het bijzonder de bestuurlijke boe­te. De algehele conclusie luidt dat deze rechtspraak op een aantal onderdelen beantwoordt aan hetgeen daarvan rede­lijkerwijs te verwachten viel. Dit betreft met name de ter­mijnoverschrijdingen en bewijslastverdeling, zij het dat met betrekking tot de bewijslastverdeling de rechtspraak nog niet helemaal is uitgekristalliseerd. Met betrekking tot de matigingsbevoegdheid stelt de bestuursrechter zich naar mijn idee vooralsnog te terughoudend op. Naar de huidi­ge stand van de rechtspraak wordt te snel aan een beroep op de matigingsbevoegdheid voorbij gegaan, met name ge­let op de bijzondere aard van de mestwet- en regelgeving. Voor wat betreft dat laatste wijs ik op de niet altijd even ge­lukkige combinatie van de veelheid van gecompliceerde en samenhangende, technische voorschriften (waardoor rela­tief snel sprake kan zijn van een- en meerdaadse samenloop en voortgezette handelingen) met de weinig verfijnde boete­voorschriften (ongenuanceerde beleidsregels, thans overge­heveld naar het Uitvoeringsbesluit Meststoffenwet, in com­binatie met de hoge boetes).&#13;
&#13;
</content><legacyfootnotes>* Dr. mr. J.J.J. de Rooij is advocaat bij Linssen cs advocaten te Tilburg.&#13;
1. Wet van 15 september 2005 tot wijziging van de Meststof­fenwet (invoering gebruiksnormen), Stb. 2005, 481.&#13;
2. AB 2004, 38 m.nt. ChB.&#13;
3. Besluit van 9 november 2005, Stb.2005, 645.&#13;
4. Regeling van 4 november 2005, Stb. 2005, 226.&#13;
5. Wet van 25 juni 2009, Wet van 25 juni 2009 tot aanvul­ling van de Algemene wet bestuursrecht (Vierde tranche Algemene wet bestuursrecht), Stb. 2009, 264.&#13;
6. Overigens is naar de letter van de wet niet het CBB maar de ABRS de hoger beroepsrechter als het gaat om bestuur­lijke boetes. Dit is echter, zie ook Rechtbank Arnhem 12 juni 2008 (LJN BD3998), niet de bedoeling geweest van de wetgever.&#13;
7. Zie de noot van O.J.D.M.L. Jansen onder CBB 24 augus­tus 2006, AB 2007/321, LJN AZ3770. Zie ook CBB 26 augustus 2008, AB 2009/125 m.nt. O.J.D.M.L. Jansen, LJN BF1753, CBB 20 december 2007, AB2008/56 m.nt. I. Sewandono, LJN BC2232 en ABRS 3 mei 2006, AB 2006/317 m.nt. O.J.D.M.L. Jansen, LJN AW7337. Ove­rigens is wel altijd een wettelijke basis vereist, zie onder meer CBB 26 juni 2008, AB 2009/404, m.nt. O.J.D.M.L. Jansen, LJN BD5340.&#13;
8. ABRS 20 november 2002, JB 2003/18, LJN AF0846 en ABRS 14 april 2004, JB 2004/173, LJN AO7465.&#13;
9. LJN BH2653.&#13;
10. LJN BJ2688.&#13;
11. Zaaknrs. AWB 08/2806 t/m 08/2818.&#13;
12. Zie Afdeling 5.3.2 Awb.&#13;
13. Art. 28.&#13;
14. De regering noemt deze mogelijkheid ook uitdrukkelijk in de memorie van toelichting, zij het dat deze sancties van­wege het herstelkarakter juist niet goed lenen voor handha­ving van de gebruiksnormen, zie Kamerstukken II 2004/05, 29 930, nr. 3, p. 64. Zie voorts het Handhavingsdocument Meststoffenwet 2006-2009, onder meer aan de orde in CBB 17 januari 2008, AB 2008, 383 m.nt. Michiels, LJN BC3552. Het ministerie van LNV legt zelfs – in ieder geval tot voor kort, onder verwijzing naar de toelichting op de Beleidsregel bestuurlijke boetes Meststoffenwet (Stcrt.19 december 2005, nr. 246) – standaard een last onder dwangsom op naast een boete, zie de Voorzieningen­rechter van het CBB 9 juli 2007, LJN BB0923.&#13;
15. Zie onder meer AGRS 5 augustus 1993, AB 1994/26 m.nt. FM, Vz. ABRS 9 januari 1996, AB1996/202 m.nt. FM en ABRS 4 september 1997, AB 1997/396 m.nt. FM (of, zoals de ABRS het nadien heeft verwoord, er moet zijn van een gevaar van een overtreding van een concreet bij of krachtens de wet gesteld voorschrift die met aan zekerheid grenzende waarschijnlijkheid zal plaatsvinden, zie onder meer ABRS 25 januari 2006, AB 2006/229 m.nt. F.C.M.A. Michiels). Inmiddels is dit neergelegd in art. 5:7 Awb.&#13;
16. LJN BB0923.&#13;
17. AB 2008/80, m.nt. I. Sewandono, LJN BC3552 en AB 2008, 383 m.nt. Michiels, LJN BC3552. Zie ook CBB 17 april 2009, AB 2009, 227 m.nt. Michiels, LJN BI6190.&#13;
18. AB 2009, 394 m.nt. Michiels, LJN BK1424.&#13;
19. LJN BL4481.&#13;
20. Vgl. art. 5:2 Awb. Zie hierover voorts Van Wijk/Konijnen­belt &amp; Van Male, Hoofdstukken van bestuursrecht, Elsevier Juridisch Den Haag 2008, p. 459.&#13;
21. Zie voor de belangrijkste consequenties Van Wijk/Ko­nijnenbelt &amp; Van Male, Hoofdstukken van bestuursrecht, Elsevier Juridisch Den Haag 2008, p. 464.&#13;
22. Kamerstukken II 2004/05, 29 930, nr. 3, p. 88 en Kamer­stukken II 2004/05, 29 930, nr. 4, p. 8 (enige nuancering van het aangekondigde lik-op-stuk-beleid naar aanleiding van het advies van de Raad van State).&#13;
23. De regering is zich daarvan overigens ook goed bewust (Kamerstukken II 2004/05, 29 930, nr. 3, p. 63) Daarbij moet overigens met betrekking tot de plafonds vermeld worden dat de bestuurlijke boetes niet helemaal vergelijk­baar zijn met de maximale boetebedragen van het Wetboek van strafrecht. Bij het strafrecht moet immers het eventuele economisch voordeel separaat beoordeeld en zonodig via een ontnemingsvordering afgenomen worden, terwijl dit voordeel bij de bestuurlijke boetes al in de tariefstelling is verdisconteerd, zie Kamerstukken II 2004/05, 29 930, nr. 3, p. 129.&#13;
24. Overigens zijn de bewuste passages in de memorie van toelichting aangepast naar aanleiding van kanttekeningen van de Raad van State (Kamerstukken II 2004/05, 29 930, nr. 4, p. 7: aanvankelijk werd enkel gesproken over ‘een eenvoudige vaststelbaarheid van strafbare feiten’.&#13;
25. Kamerstukken II 2004/05, 29 702, nr. 3, p. 131. Zie ook ABRS 7 augustus 2002, AB 2003/176 m.nt. OJ, LJN AE6240 en Vz. CBB 12 augustus 2005, LJN AU0983: ‘Nu het gaat om een punitieve sanctie, dienen – met het oog op art. 6 van het Verdrag tot bescherming van de rechten van de mens en fundamentele vrijheden – aan de bewijsvoering van de overtreding en aan de motivering van het sanctiebe­sluit strenge eisen worden gesteld.’&#13;
26. Zoals ook in de memorie van toelichting aangekondigd, Kamerstukken II 2004/05, 29 930, nr. 3, p. 130.&#13;
27. LJN BK3435.&#13;
28. Kamerstukken II 2004/05, 29 930, nr. 3, p. 68-70.&#13;
29. Zie in gelijke zin rechtbank ’s-Hertogenbosch 23 april 2009, zaaknrs. AWB 08/2586, AWB 08/2588, AWB 08/2590 en AWB 08/2600; ‘Verweerder dient aannemelijk te maken dat de afvoer van de betreffende vrachten niet is verantwoord.’&#13;
30. LJN BL0770.&#13;
31. Deze komt er op neer ‘dat de bestuursrechter beschikt over een aanzienlijke mate van vrijheid bij de waardering van hetgeen als bewijs is aangedragen.’ (CRvB 1 december 2006, LJN AZ4396).&#13;
32. Kamerstukken II 2004/05, 29 930, nr. 3, p. 71.&#13;
33. LJN BD1872.&#13;
34. Kamerstukken II 2004/05, 29 930, nr. 3, p. 123. Zie tevens Kamerstukken II 2003/04, 29 702, nr. 3, p. 134.&#13;
35. LJN BK3435.&#13;
36. ‘wanneer een intermediaire onderneming stelselmatig vervoersbewijzen onjuist opmaakt, levert dat voor elk afzonderlijk vervoersbewijs een afzonderlijke overtreding op.’ (Kamerstukken II 2004/05, 29 930, nr. 3, p. 124).&#13;
37. Zie de noot van O.J.D.M.L. Jansen onder CBB 29 juni 2006, AB 2007, 248, LJN AZ3839.&#13;
38. Kamerstukken II 2003/04, 29 702, nr. 2.&#13;
39. Zie de noot van O.J.D.M.L. Jansen onder HR 13 augustus 2004, AB2006, 25, LJN AL7045.&#13;
40. AB 2008/80, m.nt. I. Sewandono, LJN BC3552, AB 2008, 383 m.nt. Michiels.&#13;
41. Ook de Uitvoeringsregeling Meststoffenwet schrijft een koppeling voor en wel in art. 3.1 van bijlage E, sub D, (on­der paragraaf 3, geheten ‘Koppeling AGR-apparatuur aan verpakkingsapparatuur en satellietvolgapparatuur’): ‘De AGR-apparatuur beschikt over een voorziening waarmee de bemonsterings- en verpakkingsapparatuur alsmede de satellietvolgapparatuur elektronisch aan de AGR-appara­tuur verbonden zijn.’&#13;
42. AB 2006/25, m.nt. O.J.D.M.L. Jansen.&#13;
43. LJN BE8682. Zie in gelijke zin Rechtbank ’s-Hertogen­bosch 2 oktober 2009, zaaknrs. AWB 08/2806 t/m 08/2818.&#13;
44. LJN BD3998.&#13;
45. Zie ook Rechtbank Arnhem 28 april 2009, LJN BJ0729). Naar mijn idee zou de uitkomst anders zijn geweest, als de noodzakelijke samenhang groter was geweest (bij­voorbeeld als er noodzakelijkerwijs sprake was van één apparaat).&#13;
46. Opmerking verdient in dit verband dat andere figuren en beginselen uit het strafrecht, zoals het ne bis in idem-beginsel (art. 5:43 Awb) en het lex mitior-beginsel (artikel 5:46 lid 4 Awb) wél zijn overgenomen.&#13;
47. Zie onder meer rechtbank Almelo 1 augustus 2008, LJN BE8682, en CBB 22 december 2009, LJN BL0770. Zie ook rechtbank ’s-Hertogenbosch 2 oktober 2009, zaak­nrs. AWB 08/2806 t/m 08/2818.&#13;
48. LJN BL0770.&#13;
49. LJN BJ0734. Zie ook Rechtbank ’s-Hertogenbosch 23 april 2009, zaaknrs. AWB 08/2586, AWB 08/2588, AWB 08/2590 en AWB 08/2600&#13;
50. LJN BD2578, AB 2009/231, JOL 2008, 493, NJ 2008, 358, RvdW, 2008, 662.&#13;
51. Kamerstukken 2004/05, 29 930, nr. 3, p. 127-228.&#13;
52. Besluit van 30 november 2009, Stb. 2009, 577, zie art. 73 en Bijlage III van het Besluit. De Beleidsregel bestuurlijke boetes Meststoffenwet is op 2 februari 2010 ingetrokken, Stcrt. 2010, 1865. Het is overigens de bedoeling, aldus de Nota van toelichting, de bedragen per overtreding in een ministeriële regeling, gebaseerd op het Uitvoeringsbesluit Meststoffenwet, op te nemen (p. 16).&#13;
53. Er moet zogenaamde ‘full jurisdiction’ zijn, zie Van Wijk/Konijnenbelt &amp; Van Male, Hoofdstukken van bestuurs­recht, Elsevier Juridisch Den Haag 2008, p. 464.&#13;
54. Illustratief over dit onderscheid is CBB 17 april 2009, LJN BI6216. Overigens volgt uit CBB 27 oktober 2009, LJN BK1424, dat door het bestuursorgaan ook ten aanzien van deze sancties niet volstaan kan worden met een ‘kale’ verwijzing naar beleidsregels.&#13;
55. Kamerstukken II 2003/04, 29 702, nr. 3, p. 141.&#13;
56. Vergelijk art. 5:41 Awb.&#13;
57. O.a. ABRS 11 juli 2007, AB 2007/311 m.nt. O.J.D.M.L. Jansen, LJN BA9311. Zie in dit verband Rechtbank ’s-Hertogenbosch 12 oktober 2007, AB 2007/402 m.nt. O.J.D.M.L. Jansen, waarin de rechtbank tot het oordeel komt dat deze toetsing door de ABRS niet ‘vol’ is zoals art. 6 EVRM vereist. Opvallend is overigens dat de ABRS in de uitspraak van 2 september 2009, AB 2009/391 m.nt. O.J.D.M.L. Jansen, LJN BJ6673, komt tot een matiging van de boete tot nihil in plaats van het vaststellen dat de bevoegdheid tot het opleggen van een boete – bij ontbre­ken van enig verwijt – ontbrak. Tenslotte is deze benade­ring naar mijn idee in het licht van art. 5:41 Awb niet meer haalbaar, nu op grond daarvan geen bestuurlijke boete wordt opgelegd ‘voor zover’ de overtreding niet aan de overtreder kan worden verweten.&#13;
58. AB 2007/401, LJN BB4434.&#13;
59. AB 2009/350, m.nt. O.J.D.M.L. Jansen, LJN BI8488.&#13;
60. AB 2009/352, m.nt. O.J.D.M.L. Jansen, LJN BF7230.&#13;
61. AB 2009/362, m.nt. O.J.D.M.L. Jansen, LJN BJ7797.&#13;
62. LJN BJ0734. Daarin achtte de rechtbank het niet onredelijk dat de Minister van LNV, in het kader van haar lik-op-stuk-beleid, niet eerst een waarschuwing afgeeft maar meteen overgaat tot het opleggen van boetes.&#13;
63. Zaaknrs. AWB 08/2806 t/m 08/2818.&#13;
64. Kamerstukken II 2004/05, 29 930, nr. 3, p. 127.&#13;
65. AB 2009, 179.&#13;
66. Kamerstukken II 2004/05, 29 930, nr. 3, p. 128.&#13;
67. Zie de Beleidsregels boeteoplegging Wet arbeid vreem­delingen 2008 en Beleidsregel 33 van de Beleidsregels arbeidsomstandighedenwetgeving.&#13;
68. Aldus ook O.J.D.M.L. Jansen in diens noot onder ABRS 30 juli 2008, AB 2009/208, LJN BD8887.&#13;
69. Uit CBB 22 december 2009, LJN BL0770, volgt in ieder geval dat bij de vraag of matiging is aangewezen ingeval boetes zijn opgelegd wegens schending van de verant­woordingsplicht van art. 14 Meststoffenwet het al dan niet geschonden zijn van het milieubelang geen betekenis toekomt.&#13;
</legacyfootnotes><footnotes><footnote/></footnotes><auteurs>dr. mr. J.J.J. de Rooij</auteurs><published>2010-04-01 00:00:00</published><modified>2010-04-01 00:00:00</modified><editiondate>2010-04-01</editiondate><htmlpath>https://denhollander.info/artikel/8454</htmlpath></article>
</articles></edition>