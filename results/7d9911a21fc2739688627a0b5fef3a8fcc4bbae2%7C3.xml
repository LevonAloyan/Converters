<edition><articles><article><jaar>1992</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/1992</searchword><id>6166</id><udhid>UDH:TvAR/6166</udhid><titel>Regels betreffende het gebruik van dierlijke meststoffen in de tweede fase</titel><searchwords><searchword>TvAR 4/1992</searchword><searchword>UDH:TvAR/6166</searchword></searchwords><attachments><attachment><name>1992_nr 4_Artikel_Haerkens.pdf</name><extention>pdf</extention><url>https://denhollander.info/download/5960/ci</url></attachment></attachments><inleiding>I. HET BESLUIT GEBRUIK DIERLIJKE MESTSTOFFEN&#13;
In 1987 trad het Besluit gebruik dierlijke meststoffen (Stb. 114) in werking. In dit besluit&#13;
zijn regels opgenomen met betrekking tot de hoeveelheden dierlijke meststoffen die, afhankelijk&#13;
van het karakter van de grond en de aard van het gebruik, mogen worden uitgereden,&#13;
en de tijdstippen alsmede de manier waarop dat dient te geschieden.&#13;
Het Besluit gebruik dierlijke meststoffen (hierna aan te duiden als Bgdm) is gebaseerd&#13;
op de Wet bodembescherming, die beoogt voor het gehele land een algemeen beschermingsniveau&#13;
te bieden waardoor het vermogen van de bodem om tegelijkertijd veel functies&#13;
te vervullen (de zogenaamde multifunctionaliteit van de bodem) wordt veilig gesteld.&#13;
Met betrekking tot een aantal bodemverontreinigende activiteiten kunnen daarom bij algemene&#13;
maatregel van bestuur voorschriften worden gegeven. Het Bgdm beoogt de fosfaatgift&#13;
in de vorm van dierlijke mest te beperken tot het niveau van de onttrekking door het&#13;
gewas (de zogenaamde evenwichtsbemesting). Omdat onmiddellijke invoering van deze&#13;
evenwichtsnorm tot enorme mestoverschotten zou hebben geleid en de veehouderijsector&#13;
dientengevolge voor onoplosbare problemen zou hebben geplaatst, werd in 1987 gekozen&#13;
voor een normering in fasen, zodat in het jaar 2000 een milieuhygiënisch verantwoorde&#13;
evenwichtssituatie zou kunnen worden bereikt.&#13;
In de eerste fase (van 1987 tot 1991) had de normering het karakter van een gewenningsperiode;&#13;
de normen waren zo gekozen dat geen landelijk mestoverschot ontstond,&#13;
maar wel overschotten op bedrijfsniveau. Op die manier hoopte men dat een verdere verslechtering&#13;
van de toestand van het milieu zou worden voorkomen. Ondertussen is de&#13;
tweede fase aangebroken; zij loopt tot 1995.</inleiding><content>II. EVALUATIE VAN HET MESTBELEID&#13;
Vooruitlopend op de tweede fase heeft de minister van LNV in het voorjaar van 1990 aan&#13;
de Tweede Kamer verslag gedaan van zijn bevindingen over het stelsel van wettelijke regels&#13;
en beleidsmaatregelen in de jaren 1987 en 1988.1 Ten aanzien van het gebruik van&#13;
dierlijke mest springen vooral een aantal controle- en handhavingsproblemen in het oog2: -&#13;
Het is niet bekend of men zich binnen het bedrijf aan de normen houdt omdat op perceelsniveau&#13;
controle op de jaarlijks maximaal toegestane fosfaatgiften per hectare niet&#13;
mogelijk is. De naleving van de gebruiksnormen is daarom gekoppeld aan de mestboekhouding en de afleveringsbewijzen, doch die worden in een aantal gevallen niet of niet&#13;
juist, dan wel niet of vertraagd ingezonden.3&#13;
- Naleving van de uitrijverboden en de onderwerkverplichting kan alleen gecontro&#13;
leerd worden in het veld en dat is, bij een gegeven van meer dan 90 000 veehouderijbe&#13;
drijven, een arbeidsintensieve aangelegenheid.4&#13;
- Voorts wordt gewezen op knelpunten ten aanzien van de toelaatbare stikstofbelasting&#13;
van de bodem (onder andere in de situatie van bouwplanbemesting), problemen bij aan&#13;
wezigheid van een nagewas en bij de bepaling van zandgrond, het tekortschieten van de&#13;
benodigde mestopslagcapaciteit, nadelige gevolgen voor de weidevogels door gebrek aan&#13;
vaste mest in de winterperiode, en een te overvloedige ammoniakemissie bij de bestaande&#13;
onderwerkverplichting.&#13;
Het bestaande stelsel geeft dus aanleiding tot veranderingen. Concrete voorstellen over&#13;
aanpassingen van het beleid heeft de minister aan de Tweede Kamer gedaan in de zomer&#13;
van 1990.5 Een belangrijk punt is dat het tempo van de verwerking van de mest achterblijft&#13;
op de ontwikkeling van de mestoverschotten. Bovendien blijkt dat de problematiek&#13;
van de fosfaatverzadigde gronden veel ernstiger is dan eerder werd aangenomen. De minister&#13;
wil het mestbeleid in de tweede fase daarom aanzienlijk verscherpen:&#13;
- Ook andere dieren (eenden, konijnen en pelsdieren) zullen onder de mestregelgeving&#13;
gaan vallen. Voor paarden, geiten en schapen zullen maximale aantallen per hectare gaan&#13;
gelden (zogenaamde graasdierennorm).&#13;
- Er komt een nieuwe, strengere verplaatsingsregeling.&#13;
- Er komen heffingen voor mestverwerking en voor de bestrijding van de ammoniak&#13;
emissie.&#13;
- De landelijke norm voor het gebruik van dierlijke mest zal op maïsland versneld naar&#13;
beneden worden bijgesteld.&#13;
- De uitrijverboden zullen gefaseerd worden verlengd.&#13;
De minister kondigt bovendien aan dat een landelijk beleid gevoerd gaat worden met&#13;
betrekking tot de fosfaatverzadigde gronden.&#13;
III. WIJZIGING VAN HET BESLUIT GEBRUIK DIERLIJKE MESTSTOFFEN&#13;
Bij besluit van 13 juli 1991, Stb. 385, is - onderde verantwoordelijkheid van de ministers&#13;
van LNV en VROM - het Bgdm ingrijpend gewijzigd.6 Deze wijziging is per 1 september&#13;
1991 in werking getreden.&#13;
De wijzigingen houden in de eerste plaats verband met de stand van zaken van de&#13;
mestproblematiek en de overgang naar de tweede fase. De ministers willen bovendien&#13;
meer aandacht besteden aan de problematiek van de stikstof, die in de vorm van nitraat de bodem en het grond- en oppervlaktewater belast en tevens in de vorm van ammoniak een&#13;
aanzienlijke bijdrage levert aan de verzuring. De wijzigingen hebben betrekking op de&#13;
gebruiksnormen, de duur van de uitrijperiode en de (emissie-arme) technieken waarmee&#13;
de mest op het land moet worden verspreid.&#13;
Voorts wordt met een aantal wijzigingen in het Bgdm beoogd de controle op verboden&#13;
en verplichtingen die het besluit aan veehouders oplegt, te vergemakkelijken (zie par. IV,&#13;
Handhaving).&#13;
HL A. De gebruiksnormen&#13;
Het Bgdm heeft ingevolge art. 1, lid 1, sub a betrekking op de dierlijke7 meststoffen als&#13;
bedoeld in art. 1 van de Meststoffenwet.8 Door deze verwijzing heeft het besluit niet op&#13;
alle dierlijke uitwerpselen betrekking, doch slechts op die van diersoorten die door de minister&#13;
zijn aangewezen. Die aanwijzing heeft plaatsgevonden bij de Regeling aanwijzing&#13;
diersoorten en hun mestproduktie.9 Aanvankelijk vielen krachtens deze regeling alleen&#13;
rundvee, kalkoenen, varkens en pluimvee onder de mestregelgeving. Door een wijziging&#13;
zijn de aangewezen diersoorten begin 1992 echter uitgebreid met eenden, vossen, nertsen,&#13;
konijnen, schapen en geiten.10&#13;
Het Bgdm geeft normen voor het gebruik van de meststoffen van de hierboven genoemde&#13;
diersoorten, met dien verstande dat voor eenden een overgangsperiode bestaat tot&#13;
1 januari 1998 (art. 1, lid 7). Door het Bgdm zijn de hoeveelheden dierlijke meststoffen&#13;
die jaarlijks per hectare aangewend mogen worden gebonden aan een maximum, uitgedrukt&#13;
in kilogrammen fosfaat per jaar en gebaseerd op de gemiddelde hoeveelheid fosfaat&#13;
die voorkomt in de mest van de verschillende diersoorten.&#13;
Voor de toepasselijke gebruiksnormen wordt een onderscheid gemaakt tussen landbouwgrond,&#13;
natuurgebieden en overige grond (zie paragraaf 2 en 3 van de regeling),&#13;
waarbij binnen de categorie landbouwgrond nader wordt gedifferentieerd naar bouwland11,&#13;
maïsland en grasland.&#13;
Voor natuurterreinen12 en overige grond (andere grond dan landbouwgrond en natuurterrein,&#13;
zoals parken, sportvelden, particuliere tuinen en wegbermen) zijn de normen in de&#13;
tweede fase niet gewijzigd. Op deze terreinen is dus nog steeds maximaal 70 kg fosfaat&#13;
per hectare per jaar toegestaan (art. 5, leden 2 en 3). Ook blijft dat op natuurterreinen&#13;
deze hoeveelheid alleen mag worden gebruikt indien dit voortvloeit uit een daarvoor vastgesteld beheersregime. Zo'n beheersregime kan bijvoorbeeld bestaan op basis van de Natuurbeschermingswet,&#13;
de Beschikking beheersovereenkomsten 1988 en de Beschikking&#13;
bosbijdragen dan wel met het oog op de instandhouding van natuurwaarden worden gevoerd&#13;
met instemming van de minister van LNV (art. 1, lid 1, onder k).&#13;
Ook voor bouwland en grasland zijn de gebruiksnormen onveranderd overgenomen. Op&#13;
grasland geldt tot 1995 een norm van 200 kg per hectare per jaar, die met ingang van de&#13;
derde fase verlaagd zal worden naar 175 kg (art. 3, lid 3). Op bouwland blijft ook in de&#13;
toekomst de toelaatbare hoeveelheid fosfaat 125 kg per hectare per jaar (art. 3, lid 1).&#13;
Wel is de mogelijkheid van bouwplanbemesting (het systeem waarbij in de akkerbouw&#13;
eenmalig binnen één aaneengesloten periode van twee jaar een dubbele jaarlijkse hoeveelheid&#13;
mest mag worden gebruikt) in het gewijzigde Bgdm komen te vervallen. Destijds&#13;
werd deze vorm van mesttoediening toegestaan om het mogelijk te maken dat in een&#13;
bouwplan met vruchtwisseling de mest zou kunnen worden gebruikt op het moment dat&#13;
het een optimaal effect sorteert voor de gewasopbrengst. In de Evaluatienota (blz. 21)&#13;
wordt opgemerkt dat bouwplanbemesting echter (vooral op zandgronden) een probleem&#13;
blijkt op te leveren, omdat een dubbele mestgift in het najaar kan leiden tot een grote stikstofuitspoeling.&#13;
Omdat bouwplanbemesting bovendien de handhaving en controle van het&#13;
besluit bemoeilijkte, is zij vanaf 1 september 1991 niet meer toegestaan.&#13;
Ten aanzien van snijmaïsland wordt de oude regeling op twee punten gewijzigd. In de&#13;
eerste plaats gelden de regels voortaan niet meer alleen ten aanzien van snijmaïsland,&#13;
doch ten aanzien van alle maïsland. Hierdoor wordt het toepassingsgebied van de betreffende&#13;
gebruiksnormen vergroot.&#13;
In de tweede plaats worden overeenkomstig de aankondiging in de Notitie mestbeleid&#13;
tweede fase (blz. 17), de gebruiksnormen voor maïsland versneld aangescherpt. Behalve&#13;
de verscherping van de norm die al voorzien was in het oude besluit, waardoor per 1 januari&#13;
1991 meststoffen mogen worden gebruikt tot 250 kg fosfaat per hectare, zullen in&#13;
1993 en 1994 de toegelaten hoeveelheden verder verlaagd worden met 50 kg fosfaat per&#13;
jaar. Met ingang van de derde fase zal de norm komen te liggen op het niveau van 125 kg&#13;
(art. 3, lid 2). Volgens de Nota van toelichting (blz. 18) is deze versnelde beperking noodzakelijk,&#13;
omdat op maïsland vaak de grootste hoeveelheden dierlijke mest zijn aangewend;&#13;
bovendien bevinden deze percelen zich voornamelijk op (voor fosfaat-uitspoelinggevoelige)&#13;
zandgronden.&#13;
Schematisch weergegeven gelden de volgende gebruiksnormen:&#13;
Voor de derde fase is nog geen einddatum opgenomen. Aldus wordt, volgens de Nota van&#13;
toelichting, de mogelijkheid van tussentijdse aanscherpingen open gehouden. In ieder geval zullen de normen ter realisering van het evenwicht tussen fosfaatgebruik en onttrekking&#13;
door het gewas (de zogenaamde eindnormen) uiterlijk per 1 januari 2000 van kracht&#13;
worden (tot nu toe werd steeds gesproken van 'ca. 2000'). De precieze hoogte van die&#13;
eindnormen wordt op dit moment nog niet aangegeven omdat zich in de tussentijd, dankzij&#13;
onderzoek en technologie, nog wijzigingen zouden kunnen voordoen in de gewasopbrengsten&#13;
en daarmee in de fosfaatonttrekking. De ministers streven er naar in de loop&#13;
van de tweede fase voor de verschillende gewassoorten en verschillende produktie-omstandigheden&#13;
aan te geven hoeveel fosfaat jaarlijks met het gewas wordt afgevoerd.13&#13;
In het gewijzigde Bgdm zijn de bepalingen omtrent het gebruik van dierlijke meststoffen&#13;
met een laag droge-stof gehalte onveranderd overgenomen. Deze zogenaamde waterige&#13;
fracties ontstaan door systemen van gescheiden bewaring en andere scheidingsprocessen&#13;
van dierlijke meststoffen. Aangezien zij een laag fosfaatgehalte hebben zouden&#13;
zij, omdat de gebruiksnormering is gebaseerd op de hoeveelheid fosfaat, zonder nadere&#13;
regeling in grote hoeveelheden in de bodem kunnen worden gebracht. Echter, wegens het&#13;
hoge gehalte aan andere stoffen (kali en stikstof) in waterige fracties en het daaraan verbonden&#13;
risico van kali- en nitraatuitspoeling, is normering van het gebruik van deze mestvorm&#13;
noodzakelijk.14 Op natuurterreinen en op overige grond is het daarom verboden om&#13;
dierlijke meststoffen te gebruiken waarvan het droge stofpercentage kleiner is dan 5%&#13;
(art. 5, lid 4). Op bouwland en maïsland is jaarlijks een gebruik van 25 m3 per hectare&#13;
toegestaan en op grasland 50 m3, mits hierbij de ingevolge de gebruiksnormen toegestane&#13;
hoeveelheid fosfaat niet wordt overschreden (art. 4, lid l).15&#13;
III. B. De uitrijbepalingen&#13;
Bij het gebruik van dierlijke meststoffen vindt altijd uit- en afspoeling plaats van stikstof&#13;
en fosfaat, vooral als dierlijke mest buiten het groeiseizoen wordt aangewend (er zijn dan&#13;
immers geen gewassen die de stoffen kunnen opnemen). Ook in periodes waarin sprake is&#13;
van een neerslagoverschot of waarin sneeuw op een bevroren ondergrond gaat dooien&#13;
(het overtollige water wordt dan rechtstreeks afgevoerd naar het oppervlaktewater) zijn er&#13;
meer risico's voor afspoeling. Voor de herfst en winter, wanneer het gevaar van uit- en&#13;
afspoeling het grootst is, zijn daarom in het Bgdm mest-uitrijverboden opgenomen. In&#13;
1987 is gekozen voor een gefaseerde normstelling. Op welke manier de uitrijbepalingen&#13;
in de tweede fase zouden worden aangescherpt werd in het oude Bgdm evenwel niet aangegeven.&#13;
Met het gewijzigde besluit is meer helderheid gekomen over de normstelling&#13;
voor de komende jaren.&#13;
In het gewijzigde Bgdm wordt de oude regeling in twee opzichten aangescherpt. In de&#13;
eerste plaats heeft het uitrijverbod bij sneeuw een algemeen karakter gekregen: het is niet&#13;
meer alleen van toepassing op grasland, maar op alle vormen van grondgebruik (art. 5a).&#13;
Zowel ten aanzien van landbouwgrond, natuurterreinen als overige grond, geldt nu een&#13;
uitrijverbod indien de grond geheel of gedeeltelijk met sneeuw is bedekt. Dit uitrijverbod&#13;
is niet (meer) verbonden aan een bepaalde periode in het jaar. In de tweede plaats zijn in&#13;
de nieuwe regeling de uitrijverboden op een veel groter areaal van toepassing doordat, conform het advies van de Commissie Steenvoorden16, niet alleen zandgronden maar ook&#13;
dal- en lössgronden worden aangemerkt als nitraat-uitspoelinggevoelige gebieden (hierna&#13;
aan te duiden als Nug-gebieden). (Zie ook hierna par. IV en VI). Door de nieuwe uitrijverboden&#13;
op het in deze gebieden gelegen bouw- en maïsland, wordt zo'n 120 000 hectare&#13;
meer (15% van de gronden) onderworpen aan beperkingen voor het uitrijden van&#13;
mest.17&#13;
Het gewijzigde Bgdm bevat, op dezelfde manier als het oude besluit, aparte bepalingen&#13;
voor de uitrijverboden op grasland enerzijds en op bouwland en maïsland anderzijds.&#13;
Voor grasland18 wordt het op 1 januari 1988 in werking getreden regime van een uitrijverbod&#13;
van twee maanden (namelijk in oktober en november) geleidelijk verlengd en&#13;
wel in drie fasen: vanaf de ingangsdatum van het besluit geldt een uitrijverbod van drie&#13;
maanden, namelijk van oktober tot en met december. Vervolgens, op 1 januari 1992,&#13;
vindt een partiële verlenging plaats van het uitrijverbod met de maand januari (art. 8 en&#13;
8a). Die verlenging tot vier maanden geldt alleen voor grasland dat is gelegen in Nug-gebieden&#13;
en hangt samen met het feit dat voor deze categorie gebieden ook de verplichting&#13;
tot emissie-arme mest-aanwending sneller wordt ingevoerd (zie hierna onder III.C).&#13;
Het onderscheid naar grondsoort vervalt weer vanaf 1 januari 1994, zodat vanaf die datum&#13;
voor alle grasland een uitrijverbod geldt van oktober tot en met januari.&#13;
De ministers houden overigens de mogelijkheid open dat in de derde fase nog een verdere&#13;
verlenging van het uitrijverbod zal plaatsvinden. Afhankelijk van de ontwikkeling&#13;
van de stikstofproblematiek zou dan ook de maand september in het uitrijverbod kunnen&#13;
worden opgenomen.19&#13;
De regeling voor het uitrijden van mest op bouwland en maïsland in Nug-gebieden is in&#13;
het gewijzigde Bgdm aanzienlijk verscherpt. Ingevolge het oude besluit gold op zandgronden&#13;
een uitrijverbod vanaf de oogst tot november, tenzij die grond was beteeld (door&#13;
een nagewas). In het laatste geval was alleen in oktober het uitrijden van mest verboden.&#13;
Thans begint het uitrijverbod in september (dus een maand eerder dan voor grasland) en beslaat het vier maanden (art. 6, lid 1). Dit uitrijverbod geldt eveneens voor grond die niet&#13;
is beteeld.20&#13;
In het oude Bgdm was men niet onderworpen aan een uitrij verbod indien men een nagewas&#13;
gebruikte. In de Evaluatienota (blz. 23) werd echter opgemerkt dat dit in de praktijk&#13;
problemen gaf voor een doelmatige controle. Door de gebruikte definities was&#13;
namelijk al sprake van 'beteelde grond' en gold er dientengevolge geen uitrijverbod, indien&#13;
er (kortgezegd) een gewas groeide of was ingezaaid. Door te zeggen dat de grond&#13;
was ingezaaid doch dat het gewas nog niet was opgekomen, kon men voor zichzelf gemakkelijk&#13;
uitgebreide uitrijmogelijkheden creëren. Immers, pas geruime tijd na het geconstateerde&#13;
uitrijden kon, afhankelijk van het feit of bij een hercontrole het (al dan niet&#13;
ingezaaide) gewas was opgekomen, vastgesteld worden of het geconstateerde uitrijden&#13;
conform de uitrij bepalingen was geschied danwel in strijd ermee.&#13;
Om al op het moment van controle onderscheid te kunnen maken tussen legale en illegale&#13;
uitrijpraktijken is de uitzondering bij een nagewas in het gewijzigde Bgdm komen te&#13;
vervallen. Voor grond die is beteeld gelden óf de uitrijbepalingen voor grasland, óf die&#13;
voor bouw- en maïsland. Voor niet-beteelde grond, dat wil zeggen grond waarvan (op het&#13;
moment van controle) niet kan worden waargenomen dat deze gelijkmatig met een gewas&#13;
is bedekt (art. 1, lid 1, sub r) gelden dezelfde uitrijbepalingen als voor bouw- en maïsland.&#13;
Het is jammer dat hiermee een 'incentive' om groenbemesters te gebruiken is weggevallen.&#13;
De ministers vertrouwen er echter op dat veel akkerbouwbedrijven de toepassing&#13;
van groenbemesters zullen voortzetten. Het gebruik ervan wordt daarom op dit moment&#13;
niet dwingend opgelegd, maar zal door voorlichting verder worden gestimuleerd, aldus de&#13;
Nota van toelichting (blz. 13).&#13;
Het uitrijverbod van vier maanden (op bouwland, maïsland en onbeteelde grond) zal&#13;
overigens in de toekomst nog worden verlengd tot vijf maanden. Met ingang van 1 januari&#13;
1993 zal voor bouwland, maïsland en onbeteelde grond in Nug-gebieden een uitrijverbod&#13;
gelden van september tot en met januari (art. 6, lid 2). Evenals in de oude regeling gelden voor bouwland, maïsland en onbeteelde grond gelegen&#13;
in klei- en veengebieden nu nog geen uitrijverboden. In afwachting van de resultaten&#13;
van een onderzoek naar de milieu-effecten van een uitrijverbod op klei- en veengrond en&#13;
de bodemassociaties waar zij deel van uitmaken, en naar de gevolgen van uitrijverboden&#13;
op deze gronden voor de acceptatie van dierlijke mest uit overschotgebieden zullen echter&#13;
nieuwe uitrijverboden in het Bgdm worden opgenomen.21&#13;
Met de keuze voor een gefaseerde verlenging van de uitrijverboden hebben de ministers&#13;
rekening willen houden met de tijd die is gemoeid met vergroting van de opslagcapaciteit.&#13;
Ter stimulering van de uitbreiding van de mestopslag werd in 1987 de&#13;
Bijdrageregeling voor individuele opslag op veehouderijbedrijven afgekondigd. Uit een&#13;
in 1989 verricht onderzoek naar acceptatie van het mestbeleid door veehouders22 kwam&#13;
naar voren dat een derde deel van de bednjfshoofden verwachtte na aanscherping van de&#13;
gebruiksnormen in de tweede fase met het bedrijf in de problemen te komen. Meer dan de&#13;
helft van de veehouders verwachtte problemen na aanscherping van de uitrijbepalingen.&#13;
Op ruim tweederde deel van de bedrijven zou er in de tweede fase naar verwachting van&#13;
de veehouders een tekort aan mestopslagcapaciteit zijn.&#13;
Op grond van deze gegevens werd in de Evaluatienota (blz. 24) opgemerkt dat er extra&#13;
inspanningen moeten worden verricht om de bouw van mestopslagcapaciteit te bevorderen.&#13;
Om te voorkomen dat de Hinderwet nog belemmeringen zou kunnen opwerpen is in&#13;
1990 het Besluit Mestbassins Hinderwet23 uitgevaardigd. Hiermee is voor de bouw van&#13;
mestbassins voor de bewaring van dunne mest de vergunningplicht komen te vervallen en&#13;
kan er volstaan worden met een melding; wel moet het bassin voldoen aan de voorschriften&#13;
van het besluit.&#13;
Om de verlengde uitrijverboden te kunnen overbruggen, dienen de veehouders tegen&#13;
het einde van de tweede fase (op eigen bedrijf of elders) te beschikken over een mestopslagcapaciteit&#13;
van minimaal zes maanden.24 Om in het voorjaar tevens natte (voor het milieu&#13;
risicovolle) perioden te kunnen overbruggen is de periode waarvoor minimaal&#13;
mestopslag aanwezig moet zijn een maand langer dan het maximale uitrijverbod.&#13;
Als stok achter de deur voor de noodzakelijke investeringen, dreigen de ministers het&#13;
uitrijverbod bij het ingaan van de derde fase met een maand (namelijk februari) te verlengen&#13;
indien blijkt dat de investeringen in mestopslagcapaciteit eind 1994 tekortschieten.&#13;
III. C. Emissie-arme aanwending&#13;
Bij het uitrijden van mest treedt altijd vervluchtiging op van ammoniak, een belangrijke&#13;
stof in het proces van de verzuring van het leefmilieu. Door de mest na het uitrijden snel&#13;
in te werken in de grond kan de ammoniak-emissie aanzienlijk beperkt worden. Daarom&#13;
trad op 1 januari 1988 voor bouwland en snijmaïsgrond die niet was beteeld de 'onderwerkverplichting' in werking.25 Later werd daar ook, mede uit controletechnische overwegingen,&#13;
onbeteeld grasland aan toegevoegd.26&#13;
In het gewijzigde Bgdm worden strengere regels gesteld ten aanzien van methoden van&#13;
mestaanwending. In dit verband wordt gesproken van 'emissie-arme' mest-aanwendingstechnieken.&#13;
Vriendelijk voor de lucht, hebben zij evenwel het nadeel dat het stikstofprobleem&#13;
zou kunnen worden afgewenteld naar de bodem en het grond- en&#13;
oppervlaktewater. Daarom vindt gelijktijdig een verlenging plaats van de perioden waarin&#13;
het uitrijden van mest verboden is.&#13;
Op (beteeld) grasland is het thans, volgens de bij het Bgdm behorende bijlage II, alleen&#13;
toegestaan om dierlijke meststoffen te gebruiken met behulp van speciale apparatuur,&#13;
waardoor gelijktijdig met het uitrijden de mest in sleufjes in de grond wordt&#13;
gebracht (mestinjectie, zodebemesting en zode-injectie). Deze verplichting wordt gefaseerd&#13;
ingevoerd. Vanaf 1 januari 1992 geldt zij alleen voor grasland in de Nug-gebieden&#13;
en wel in de periode tussen de afloop van het uitrijverbod (zie hierboven) en 15 juni, het&#13;
begin van het groeiseizoen (art. 8b, lid 1). Na 15 juni kan de mest dus zonder extra inspanningen&#13;
worden uitgereden; wel geldt de algemene verplichting dat de mest zo gelijkmatig&#13;
mogelijk over het perceel moet worden verspreid, zodat stilstaand uitrijden&#13;
verboden is (art. 8c). Met ingang van 1 januari 1994 valt ook grasland op de andere&#13;
grondsoorten (klei en veen) onder de verplichting tot emissie-arme aanwending tot 15&#13;
juni (art. 8b, lid 2); voor die gebieden wordt dan ingevolge art. 8, lid 2, eveneens een verlengd&#13;
uitrijverbod van vier maanden van kracht om te voorkomen dat ten gevolge van de&#13;
gehanteerde technieken het grond- en oppervlaktewater bij bemesting buiten het groeiseizoen&#13;
extra wordt belast. Vanaf 1995, ten slotte, dient met inachtneming van de uitrijverboden,&#13;
zowel in als buiten het groeiseizoen op alle grasland de mest te worden&#13;
geïnjecteerd (art. 8b, lid 3).&#13;
Ingevolge de nieuwe regeling is de verplichting tot emissie-arme aanwending niet van&#13;
toepassing op het gebruik van vaste mest op grasland27, omdat dit technisch niet goed&#13;
mogelijk is (art. 8b, lid 4). Er wordt onderzocht of er technieken voor kunnen worden ontwikkeld.&#13;
In dat geval kan in de derde fase ook deze gebruiksvorm van mest, al komt zij&#13;
niet veel voor, onder de verplichting tot emissie-arme mest-aanwending vallen.&#13;
Schematische voorstelling emissie-arme aanwending op grasland:&#13;
jaar periode&#13;
1992 tot 15 juni in Nug-gebieden&#13;
1993 tot 15 juni in Nug-gebieden&#13;
1994 tot 15 juni&#13;
1995 ook na 15 juni&#13;
Voor het gebruik van dierlijke meststoffen op bouwland, maïsland en onbeteelde grond&#13;
verandert er niet veel. Voor de emissie-arme aanwending kan naar keuze gebruik worden&#13;
gemaakt van mest-injecteurs of de 'klassieke' onderwerkmethode, waarbij met machines met een kerende, halfkerende of mengende werking de mest met grond wordt bedekt.28&#13;
Om de controle op de wijze van onderwerken te vergemakkelijken dient de mest, ingevolge&#13;
Bijlage II, in maximaal twee direct opeenvolgende werkgangen te worden uitgereden&#13;
en ondergewerkt en wel zodanig dat zij na de bewerking niet meer als zodanig&#13;
zichtbaar op het grondoppervlak ligt.&#13;
De emissie-arme aanwending van mest op bouwland, maïsland en onbeteelde grond is&#13;
verplicht gesteld zowel ten aanzien van klei- en veengrond als ten aanzien van Nug-gebieden&#13;
(art. 7, lid 1). De enige uitzondering betreft de percelen die in gebruik zijn voor de&#13;
teelt van bloembollen of voor een veenkoloniaal bouwplan29 indien zij zijn gelegen in&#13;
Nug-gebieden (art. 7, lid 2). Op deze percelen wordt mest als anti-stuifdek of als afdekmiddel&#13;
na grondontsmetting gebruikt. In het oude Bgdm vielen zij ook niet onder de onderwerkverplichting.&#13;
Deze uitzondering wordt in het thans geldende besluit echter in&#13;
werkingsduur beperkt tot het einde van de tweede fase; met ingang van 1995 zullen alternatieven&#13;
beschikbaar moeten zijn. Datzelfde geldt voor het (in de tweede fase nog toegestane)&#13;
gebruik van vaste mest rond de stam van fruitbomen, waar onderwerken met de&#13;
huidige methoden onvermijdelijk wortelbeschadiging zou veroorzaken (art. 7, lid 3).&#13;
Aan de Commissie Steenvoorden is gevraagd een nader onderzoek in te stellen naar de&#13;
gevolgen van emissie-arme mestaanwending voor de weidevogelpopulatie, zoals de verstoring&#13;
van weidevogels in het broedseizoen en het verloren gaan van legsels en broedsels.&#13;
30 Het is volgens de Nota van toelichting (blz. 16) dan ook mogelijk dat in verband&#13;
daarmee het Bgdm nader zal moeten worden aangepast. Mogelijke oplossingen zijn het&#13;
uitzonderen van weidevogelrijke gebieden of het invoeren van een tweede uitrijverbod in&#13;
het broedseizoen (15 maart tot 1 mei).&#13;
IV. HANDHAVING&#13;
Bij de mestwetgeving is de handhaving een aspect dat bijzondere aandacht vraagt en ook&#13;
krijgt. Zo wijdt de Evaluatienota een apart hoofdstuk aan handhaving en handhaafbaarheid.&#13;
Daarin wordt als uitgangspunt genomen dat regels pas handhaafbaar genoemd kunnen&#13;
worden als zij met een redelijke inspanning kunnen worden gehandhaafd. Met&#13;
inachtneming van het eigen specifieke karakter van de meststoffenregelgeving zijn daarbij&#13;
naar de mening van de minister met name de volgende aspecten van belang (blz. 42):&#13;
- een regel moet zo weinig mogelijk ruimte laten voor interpretatieverschillen;&#13;
- uitzonderingsbepalingen moeten tot een minimum worden beperkt;&#13;
- regels moeten zo veel mogelijk zijn gericht op zichtbare dan wel objectief constateerbare&#13;
feiten;&#13;
- regels moeten werkbaar zijn voor de gemiddelde, redelijk toegeruste (opsporings)-&#13;
ambtenaar.&#13;
Op grond van dergelijke uitgangspunten waren een aantal knelpunten al bij eerdere&#13;
wijzigingen van het Bgdm aangepakt. Zo is in verband met de gebleken onduidelijkheid&#13;
van het begrip 'zandgrond' in art. 6 door de introductie van speciaal daarvoor vervaardigde kaarten beter vastgelegd voor welke op zandgrond gelegen bouwlanden en snijmaïsgronden&#13;
het uitrijverbod precies geldt. Verder is door een wijziging van het Bgdm ook&#13;
het doelbewust dumpen van onevenredig grote hoeveelheden mest op een te kleine oppervlakte&#13;
grond verboden.31 Ten slotte is door een wijziging van art. 7 buiten twijfel gesteld&#13;
dat de onderwerkverplichting geldt voor alle braakliggende grond.32&#13;
Ook de hier besproken wijziging van het Bgdm bevat een aantal wijzigingen die geheel&#13;
of mede zijn ingegeven door overwegingen van controle- en handhavingstechnische&#13;
aard. De eerste betreft de definitie van het begrip 'dierlijke meststoffen'.&#13;
In art. 1 van de Meststoffenwet is het begrip 'dierlijke meststoffen' omschreven als:&#13;
meststoffen of produkten die geheel of grotendeels bestaan uit uitwerpselen van door de&#13;
minister aangewezen soorten vee en pluimvee, alsmede van andere door de minister aangewezen&#13;
diersoorten. Het Bgdm van 1987 verwees naar deze omschrijving. Bij de handhaving&#13;
en de controle van de uitrijbepalingen en de onderwerkverplichting bleken er&#13;
echter bij de hantering van deze definitie bewijsproblemen te kunnen rijzen rondom het&#13;
begrip 'grotendeels' en rond de vraag of er wel sprake was van uitwerpselen van een door&#13;
de minister aangewezen diersoort. Om hieraan tegemoet te komen is nu in het Bgdm een&#13;
eigen, vereenvoudigde definitie van het begrip dierlijke meststoffen opgenomen. Ingevolge&#13;
een nieuw zesde lid van art. 1 moet voor de toepassing van de uitrijbepalingen onder&#13;
dierlijke meststoffen worden verstaan: meststoffen als bedoeld in art. 1 van de Meststoffenwet&#13;
die geheel of gedeeltelijk bestaan uit uitwerpselen van dieren. Bij geconstateerde&#13;
overtredingen behoeft nu slechts te worden vastgesteld dat het gaat om dierlijke uitwerpselen,&#13;
van welk dier ook, aldus de Nota van toelichting bij deze wijziging. 'Voorts is het&#13;
voldoende als een deel, en niet noodzakelijkerwijs het grootste deel, van het gebruikte&#13;
materiaal uit dierlijke uitwerpselen bestaat', aldus de Nota van toelichting (blz. 19).&#13;
Een tweede belangrijke wijziging heeft betrekking op de handhaving van de gebruiksnormen.&#13;
Deze normen, uitgedrukt in maximale hoeveelheden fosfaat die per hectare per&#13;
jaar mogen worden aangewend, kunnen bij de huidige stand van de controlemethoden&#13;
niet adequaat in het veld gecontroleerd worden. Daarom is handhaving van de gebruiksnormen&#13;
op het ogenblik alleen mogelijk op basis van de gegevens van de mestboekhouding.&#13;
Zoals ook al in de Evaluatienota was geconstateerd lag hier echter een knelpunt.&#13;
Ook als uit de gegevens van de mestboekhouding en de afleveringsbewijzen kon worden&#13;
afgeleid dat (veel) te weinig mest van het bedrijf was afgevoerd, kon toch op grond van&#13;
de bepalingen van het vorige Bgdm op onvoldoende wijze een strafrechtelijke relatie&#13;
worden gelegd met een overtreding van de gebruiksnormen.&#13;
Om aan deze onwenselijke situatie een eind te maken is bij de hier besproken wijziging&#13;
van het Bgdm een formele relatie gelegd tussen de gegevens van het Besluit mestbank&#13;
en mestboekhouding enerzijds en het gebruik van dierlijke meststoffen anderzijds.&#13;
Dit gebeurt door invoeging van een nieuw art. la in het Bgdm. Het eerste lid van dit artikel&#13;
bepaalt dat het verboden is in enig kalenderjaar dierlijke meststoffen te gebruiken. Dit&#13;
verbod is ingevolge het tweede lid niet van toepassing indien de producent of de gebruiker,&#13;
met behulp van de gegevens van de mestboekhouding en de afleveringsbewijzen dan&#13;
wel met behulp van andere aanvullende schriftelijke gegevens, aannemelijk maakt dat op&#13;
de tot het bedrijf van de producent of gebruiker behorende oppervlakte grond geen grotere&#13;
hoeveelheid fosfaat is gebruikt dan op grond van de gebruiksnormen is toegestaan. Een derde belangwekkende wijziging heeft betrekking op de controle van de onderwerkverplichting&#13;
(zie hiervoor onder par. III.C). Ingevolge het vroegere art. 7 diende de&#13;
mest uiterlijk de dag na de dag van uitrijden te zijn ondergewerkt. Dit maakte de controle&#13;
arbeidsintensief. In het gewijzigde Bgdm (art. 7 en bijlage II) is dit thans zo geregeld dat&#13;
de mest altijd in maximaal twee direct opeenvolgende werkgangen dient te worden uitgereden&#13;
en ondergewerkt, en wel zodanig dat op de desbetreffende percelen altijd ofwel een&#13;
uitrij-activiteit ofwel een onderwerkactiviteit zichtbaar plaatsvindt. Dit zal de controleerbaarheid&#13;
aanzienlijk vereenvoudigen: als er mest op het land ligt zonder dat er wordt uitgereden&#13;
of ondergewerkt, is er sprake van een overtreding.&#13;
Ook de hiervoor in par. III.B. behandelde gewijzigde regeling betreffende een nagewas&#13;
is in hoofdzaak ingegeven door overwegingen van controle en handhaafbaarheid. Voor de&#13;
controleerbaarheid van het uitrijverbod is voorts van belang dat in de omschrijvingen van&#13;
bouwland, maïsland en grasland de zinsnede 'in het betreffende kalenderjaar' is vervallen.&#13;
Daardoor hoeft de controlerend ambtenaar niet meer na te aan wat er 'in het betreffende&#13;
kalenderjaar' op de grond wordt geteeld, maar wordt de waarneembare situatie op&#13;
het moment van controle bepalend.&#13;
V. INWERKINGTREDING VAN HET GEWIJZIGDE BESLUIT&#13;
Het gewijzigde Bgdm is op 1 september 1991 grotendeels in werking getreden. Met betrekking&#13;
tot de artt. 9 en 10 (de regeling van de fosfaatverzadigde en de fosfaatarme gronden)&#13;
is evenwel bepaald dat zij in werking treden met ingang van een bij K.B. te bepalen&#13;
tijdstip (art. 11). (Zie ook hierna onder par. VI.)&#13;
Daarnaast bevat het gewijzigde Bgdm een overgangsregeling ten aanzien van provinciale&#13;
bodem- en grondwaterbeschermingsgebieden (art. 10b). Dat zijn gebieden die ingevolge&#13;
de Wet bodembescherming door Provinciale Staten als zodanig moeten worden&#13;
aangewezen, wegens de grote kwetsbaarheid van het bodemmilieu, de unieke geologische&#13;
of bodemkundige opbouw danwei (zoals in waterwingebieden) een vorm van bodemgebruik&#13;
waarvoor het zuiver houden van bodem en grondwater essentieel is (artt. 33-36,&#13;
resp. 37-41 Wbb). Voor de aangewezen gebieden dienen Provinciale Staten verordeningen&#13;
op te stellen waardoor een bijzonder beschermingsniveau in deze gebieden wordt gerealiseerd.&#13;
In concreto betekent dit dat deze verordeningen voor bepaalde bodembedreigende&#13;
activiteiten strengere regels bevatten dan de algemene regels op basis van een algemene&#13;
maatregel van bestuur.&#13;
Artikel 10b voorziet daarom in een overgangsperiode waarbinnen de verordeningen&#13;
aangepast kunnen worden aan het gewijzigde besluit. Voor zover een grondwaterverordening&#13;
bijvoorbeeld nog bouwplanbemesting toestond, moet zij in verband met art. 81 Provinciewet&#13;
worden gewijzigd. Gedurende een jaar na inwerkingtreding is het gewijzigde&#13;
Bgdm niet van toepassing in de gebieden waar een provinciale beschermingsverordening&#13;
geldt, maar blijft de bestaande beschermingsverordening daar van toepassing. De ministers&#13;
gaan er van uit dat bij de ontheffingsverlening in het kader van de verordeningen ten&#13;
minste het beschermingsniveau van het gewijzigde Bgdm wordt gerealiseerd.33&#13;
Ingevolge het Besluit kwaliteit en gebruik overige organische meststoffen, wordt art.&#13;
10b vanaf het moment van inwerkingtreding van dit besluit vervangen door een nieuw artikel dat luidt: 'Het besluit (bedoeld wordt het Bgdm) is niet van toepassing op het gebruik&#13;
van mengsels van dierlijke meststoffen met zuiveringsslib, met compost of met&#13;
zwarte grond, als bedoeld in het Besluit kwaliteit gebruik overige organische meststoffen&#13;
(Stb. 1991, 613)'. De bepalingen van het Bgdm en het Besluit Kwaliteit en gebruik overige&#13;
organische meststoffen gelden dan in het gehele land, doch voor zover in een provinciale&#13;
bodem- of grondwaterbeschermingsverordering voor een bodem- of grondwaterbeschermingsgebied&#13;
in aanvulling op deze besluiten strengere regels worden gesteld, gelden&#13;
in die gebieden in aanvulling op deze besluiten ook de bij de provinciale verordening gestelde&#13;
verdergaande regels, aldus de Nota van toelichting bij het besluit (blz. 37).&#13;
VI. ENKELE KANTTEKENINGEN&#13;
De hier besproken wijzigingen in de regelgeving betreffende het gebruik van dierlijke&#13;
meststoffen bevestigen het beeld dat het mestprobleem zeer moeilijk regelbaar is en zeer&#13;
ingewikkelde constructies vergt. Dat vloeit in de eerste plaats voort uit de aard van de&#13;
materie die men wil regelen, maar hangt uiteraard ook samen met het feit dat de mestwetgeving&#13;
een zware last legt op de betrokken bedrijfstak en daar dan ook op weerstanden&#13;
stuit.&#13;
Geconstateerd moet worden dat de wijzigingen aan de ene kant een verbetering betekenen&#13;
in die zin dat nu duidelijker is waaraan de betrokkenen eigenlijk gebonden zijn.&#13;
Daarmee kunnen echter ook nieuwe onduidelijkheden en problemen geïntroduceerd worden.&#13;
Dat zou wel eens het geval kunnen zijn met het kaarten systeem waarop de Nug-gebieden&#13;
zijn aangegeven. Deze methode werd in 198934 ingevoerd voor de aanwijzing van&#13;
zandgronden, nadat gebleken was dat het als zodanig noemen van gebieden in een bijlage&#13;
voor de betrokkenen en opsporingsambtenaren niet altijd voldoende duidelijkheid verschafte.&#13;
Naar model van de door de Stichting Bodemkartering (Stiboka) opgestelde bodemkaarten&#13;
voor Nederland, zijn kaarten met schaal 1:50 000 gemaakt waarop alle zand-,&#13;
dal- en lössgronden zijn aangegeven. Op basis van de Topografische kaart van Rijkswaterstaat&#13;
zijn vervolgens de percelen begrensd. Of een perceel tenslotte wordt aangeduid&#13;
als 'nitraat-uitspoelingsgevoelig' is afhankelijk van het feit of het uit meer of minder dan&#13;
50% nitraat-uitspoelingsgevoelige grond bestaat. De status van een gebied dat kleiner is&#13;
dan 12,5 hectare (minder dan 1/2 cm2 op de kaart) is overigens afhankelijk van de status&#13;
van de omringende gebieden.&#13;
Er vallen nu twee dingen op. In de eerste plaats is het begrip 'nitraat-uitspoelingsgevoelig'&#13;
in het Bgdm nergens als zodanig omschreven of gedefinieerd. Voorts behoeft de&#13;
afbakening van nitraat-uitspoelingsgevoelige gebieden op basis van de gegevens van de&#13;
topografische kaart niet overal een beeld op te leveren dat samenvalt met de werkelijkheid.&#13;
Hoewel in de Nota van toelichting (blz. 11 en 12) in dit verband wordt gesproken&#13;
van een 'objectief kaartsysteem', is het duidelijk dat deze benadering aanleiding kan geven&#13;
tot discussie. Het is dan ook waarschijnlijk dat bij concrete gevolgen de opneming&#13;
binnen een Nug-gebied zal worden aangevochten en dat daarmee ook de status van het&#13;
kaartensysteem ter discussie zal komen.35 Ook wordt met de nu aangebrachte wijzigingen de spanning tussen wat milieuhygiënisch&#13;
noodzakelijk is en politiek-bestuurlijk realiseerbaar weer scherper zichtbaar. Dat is&#13;
met name het geval bij de fosfaatverzadigde gronden. Voor dergelijke gronden (alsmede&#13;
voor de fosfaatarme gronden) werd in 1987 een regeling in het Bgdm opgenomen (artt. 9&#13;
en 10), die echter nooit in werking is getreden. In verband met de gevaren van de fosfaatdoorslag&#13;
naar het grondwater werden daarin voor fosfaatverzadigde gronden strengere&#13;
gebruiksnormen vastgelegd, die corresponderen met een evenwichtsbemesting (op bouwland&#13;
70 kg fosfaat per hectare per jaar, op snijmaïsland 75 kg en op grasland 110 kg). Gedeputeerde&#13;
Staten kregen de taak de voor fosfaatdoorslag gevoelige gebieden in kaart te&#13;
brengen, hierop een bemonstering uit te voeren en vervolgens de gronden aan te wijzen.&#13;
Op deze gronden zouden dan ingevolge art. 9 de strengere normen rechtstreeks van toepassing&#13;
zijn.&#13;
In de Evaluatienota (blz. 12) kwam echter naar voren dat het areaal fosfaatverzadigde&#13;
gebieden veel groter is dan steeds was gedacht en tussen de 270 000 - 300 000 hectare beslaat,&#13;
zijnde 60% van de in de concentratiegebieden gelegen landbouwgronden op zandgrond.&#13;
Dit betekende dat in de tweede fase een veel groter niet-plaatsbaar mestoverschot&#13;
zou ontstaan dan waar voorheen rekening mee was gehouden. Zowel in de Notitie mestbeleid&#13;
tweede fase (blz. 9) als in de Nota van toelichting bij het wijzigingsbesluit (blz. 18)&#13;
wordt uiteengezet dat bij onverkort vasthouden aan de uitvoering van art. 9 een effectieve&#13;
aanpak op korte termijn niet mogelijk zou zijn. Gewezen wordt op de omvang van de bemonsterings-&#13;
en aanwijzingsinspanning en de daarmee samenhangende handhavings- en&#13;
controleproblematiek. Dit brengt ook voor de betrokken agrariërs veel onzekerheden met&#13;
zich mee. 'Afgezien van de consequenties in de sfeer van de extra mestoverschotten zou&#13;
de aanwijzing van percelen vele jaren vergen en zou in de tussentijd niet tot een gericht&#13;
en effectief beleid kunnen worden overgegaan', aldus de Nota van toelichting. Daarom&#13;
zal art. 9 in die zin gewijzigd worden dat bepaalde gebieden door de minister kunnen&#13;
worden aangewezen die dienen te worden beschermd tegen de nadelige gevolgen van een&#13;
verhoogde fosfaatuitspoeling. Volgens de Evaluatienota bestaat het voornemen in&#13;
1991/1992 60 000 a 80 000 hectare in zandgebieden aan te wijzen waar de risico's het&#13;
grootst zijn.&#13;
De hier gevolgde motivering doet nogal hypocriet aan. Het is immers overduidelijk dat&#13;
niet de bemonsterings- en aanwijzingscapaciteit, maar het omvangrijke extra mestoverschot&#13;
dat door de fosfaatverzadigde gronden ontstaat het probleem is. Dat probleem&#13;
brengt de bewindslieden er toe voorlopig af te zien van de milieuhygiënische eis dat de&#13;
strenge evenwichtsnormen moeten gelden voor alle gronden die fosfaat verzadigd blijken&#13;
te zijn. In plaats daarvan willen zij voorlopig een deel van die gronden uitselecteren. In de&#13;
loop van 1992 zullen op basis van landelijk geldende criteria alleen de meest risicovolle&#13;
gebieden worden aangewezen. De betrokken gebieden zullen op een aparte bijlage bij het&#13;
Bgdm worden aangegeven. Omdat deze lijst van fosfaatverzadigde gebieden echter nog&#13;
niet klaar is, is voorlopig nog de oude (nog niet in werking getreden) regeling in het gewijzigde&#13;
besluit opgenomen.&#13;
Ten slotte valt op dat de ministers in het gewijzigde Bgdm wel erg ver moeten gaan&#13;
om de regeling controleerbaar en handhaafbaar te houden. Dat is vooral het geval bij de&#13;
koppeling van de handhaving van de gebruiksnormen aan de gegevens van de mestboekhouding.&#13;
Ingevolge art. la, lid 2, is de mestproducent verplicht om primair op basis van&#13;
de gegevens van zijn mestboekhouding en de afleveringsbewijzen aannemelijk te maken dat het mestoverschot ook daadwerkelijk van zijn bedrijf is afgevoerd en dus in elk geval&#13;
niet op de eigen bedrijfsgrond is gebruikt. Volgens de nota van toelichting (blz. 22) is&#13;
mede uit een oogpunt van rechtszekerheid echter vermeden om tussen de toepassing van&#13;
het Besluit mestbank en mestboekhouding enerzijds en de naleving van de gebruiksnormen&#13;
anderzijds een directe, onvoorwaardelijke strafrechtelijke relatie te leggen. De mestproducent&#13;
moet 'aannemelijk maken', en daarbij mag hij ook andere aanvullende&#13;
schriftelijke gegevens te hulp roepen. Dit hangt samen met het feit dat in de praktijk tussen&#13;
de werkelijke fosfaatproduktie en de forfaitair vastgestelde fosfaathoeveelheden enigermate&#13;
verschillen kunnen voorkomen.&#13;
Voorts is in het derde lid van art. la bepaald dat bij het aannemelijk maken de in het&#13;
Besluit mestbank en mestboekhouding bedoelde gegevens niet in aanmerking mogen&#13;
worden genomen, indien dat besluit niet of niet volledig door de betrokkenen is nageleefd.&#13;
De nota van toelichting (blz. 23) wijst er uitdrukkelijk op dat er op dit punt geen&#13;
aanvullend bewijs zal zijn toegestaan. Het niet voldoen aan de plicht van het aannemelijk&#13;
maken leidt in dat geval tot een verbod om dierlijke meststoffen te gebruiken. 'Onderkend&#13;
wordt dat dit op de betrokkenen een zware verantwoordelijkheid legt, echter in het&#13;
licht van een goede beheersbaarheid van het mestbeleid achten wij dit noodzakelijk en&#13;
verantwoord', aldus de ministers. In feite wordt hier de bewijslast omgekeerd: het is de&#13;
agrariër die moet bewijzen dat hij de gebruiksnormen van mest niet overtreden heeft. Dat&#13;
is een in ons land niet erg gebruikelijke constructie.&#13;
Ook de uitbreiding van het begrip 'dierlijke meststoffen' in art. 1, zesde lid, is opvallend.&#13;
De nota van toelichting suggereert dat het nu voor strafbaarheid voldoende is om te&#13;
constateren dat het gaat om dierlijke uitwerpselen 'van welk dier' ook (dus ook van niet&#13;
door de minister aangewezen diersoorten). Nog afgezien van de vraag of door deze uitbreiding&#13;
de grenzen van de mestwetgeving niet worden overschreden, voert deze constructie&#13;
tot de vreemde consequentie dat een hond of kat die ten plattelande zijn behoefte&#13;
doet daarmee ingevolge de mestwetgeving de strafbaarheid van de grondeigenaar/gebruiker&#13;
kan teweegbrengen.&#13;
Het is dan ook waarschijnlijk dat zowel de constructie van de omgekeerde bewijslast&#13;
als de definitie van dierlijke meststoffen op korte termijn de strafrechter ter toetsing zullen&#13;
bereiken.</content><legacyfootnotes>1. Nota Evaluatie mestbeleid eerste fase, TK 1989-1990, 21 502, nrs. 1-2. Hierna aan te duiden als&#13;
Evaluatienota.&#13;
2. Zie Evaluatienota, blz. 21, 23, 35 en 40 t/m 44.&#13;
3. In haar Decemberverslag 1990 vermeldt de Algemene Rekenkamer dat het systeem op een aantal&#13;
onderdelen aangemerkt kan worden als 'fraude-gevoelig' (TK 1990-1991, 21 955, nrs. 1-2, blz. 139).&#13;
Ondertussen is het Besluit Mestbank en mestboekhouding gewijzigd om het functioneren van het&#13;
afleveringsbesluit te verbeteren (Stb. 1992, 17).&#13;
4. Zie over de handhavingsproblematiek ook A.G. Walsweer, 'Handhaving van mestwetgeving', pre-advies&#13;
voor de Vereniging voor Agrarisch Recht, mei 1991, opgenomen in Agrarisch Recht 1991, blz. 365-396;&#13;
en F.C.M.A. Michiels, N.M. Spelt en R.J.G.M. Widdershoven, 'Kan de Meststoffenwet worden&#13;
gehandhaafd?', Milieu en Recht 1991, blz. 258-270.&#13;
5. Notitie mestbeleid tweede fase, d.d. 27 juni 1990, TK 1989-1990, 21 502, nr. 3.&#13;
6. De tekst van het Besluit gebruik dierlijke meststoffen, zoals dit thans luidt na de daarin aangebrachte&#13;
wijzigingen, is opgenomen in Stb. 1991, 386.&#13;
7. Door het Besluit kwaliteit en gebruik overige organische meststoffen d.d. 20 november 1991, Stb. 613,&#13;
wordt het gebruik van zuiveringsslib en compost aan gebruiksnormen onderworpen. De verwachting is dat&#13;
in de derde fase ook kunstmest onder de gebruiksnormen zal vallen.&#13;
8. Meststoffenwet d.d. 27 november 1986, Stb. 598.&#13;
9. Regeling aanwijzing diersoorten en hun mestproduktie d.d. 17 december 1986, Stcrt. 246.&#13;
10. Zie Wijziging Regeling aanwijzing diersoorten en hun mestproduktie, Stcrt. 1992, 12. Anders dan in de&#13;
Notitie mestbeleid tweede fase werd aangekondigd, zijn thans ook schapen en geiten onder de&#13;
mestwetgeving gebracht en gaan voor deze diersoorten dus geen maximale aantallen per hectare gelden,&#13;
zoals aanvankelijk in de bedoeling lag.&#13;
11. Ingevolge art. 1, lid 3, is in houtproduktiebossen, waarvoor krachtens de Beschikking vrijstelling&#13;
meldings- en herplantplicht (Stcrt. 1982, 195) vrijstelling van de herplantplicht geldt, hetzelfde&#13;
bemestingsregime van kracht als op bouwland.&#13;
12. Een natuurterrein is, volgens art. 1, onder j, grond waarop zich een houtopstand bevindt (met&#13;
herplantplicht), alsmede heideveld, ven, hoogveenterrein, zandverstuiving, duinterrein, kwelder, schor,&#13;
gors, slik, riet en ruigtland, griend en laagveenmoeras, voor zover het geen landbouwgrond is.&#13;
13. Nota van toelichting, blz. 9-10.&#13;
14. Zie Nota van toelichting bij het Besluit gebruik dierlijke meststoffen d.d. 25 maart 1987, Stb. 114, blz. 12.&#13;
15. Bij ministeriële regeling d.d. 16 april 1987, Stcrt. 81, gewijzigd op 22 december 1989, Stcrt. 253, is de&#13;
hoeveelheid fosfaat in waterige fracties vastgesteld.&#13;
16. Advies beperking uitrijperiode dierlijke meststoffen voor de tweede fase van de mestregelgeving, DLO&#13;
Wageningen, juli 1990, blz. 51.&#13;
17. Nota van toelichting, blz. 25.&#13;
18. Overigens wordt 'doodgespoten gras' ten behoeve van graslandvernieuwing beschouwd als een gewas;&#13;
die percelen zijn dus niet 'niet beteeld', zodat hierop de uitrijbepalingen voor grasland van toepassing&#13;
zijn.&#13;
19. Nota van toelichting, blz. 15. De Notitie mestbeleid tweede fase (blz. 15) klinkt op dit punt overigens&#13;
vastberadener: per 1995 geldt voor al het grasland en bouw- en maïsland op zand-, dal- en lössgronden&#13;
een uitrijverbod in herfst en winter van vijf maanden (september tot en met januari).&#13;
20. Een vordering tot opschorting van het uitrijverbod tot 15 oktober, afkomstig van bollentelers die voor de&#13;
periodieke grondontsmetting een methode hanteerden waarbij de grond na inundatie en weer droogvallen&#13;
in september wordt bemest, werd in kort geding door de President van de Rechtbank Den Haag&#13;
afgewezen. (Kort Geding d.d. 17 september 1991, rolnr. 91/784.) Op verzoek van het Landbouwschap&#13;
achtte de Voorzitter van de Afdeling Rechtspraak van de Raad van State evenwel termen aanwezig voor&#13;
het treffen van een voorlopige voorziening. De Voorzitter was van oordeel dat de minister ten onrechte&#13;
geen aanleiding had gezien om de bollentelers een vrijstelling ex art. 28 van de Wet bodembescherming te&#13;
verlenen, zodat dat de bollentelers uitstel verleend moest worden. Onvoldoende was aangetoond dat er&#13;
aanvaardbare (chemische) alternatieven voor grondontsmetting voor handen zijn. Bovendien behoefden de&#13;
bollentelers niet vóór de officiële publikatie in augustus 1991, in hun planning rekening te houden met het&#13;
besluit, ondanks bekendmakingen in de media. (Voorz. afd. Rechtspraak d.d. 3 oktober 1991, nr.&#13;
Sol.91.-0360 12-107).&#13;
21. Nota van toelichting, blz. 12. Idem Notitie mestbeleid tweede fase, blz. 16.&#13;
22. H. Katteler en H. van den Tillaart, 'Veehouders en Mestbeleid', Instituut voor Toegepaste Sociale&#13;
Wetenschappen, Nijmegen, mei 1989.&#13;
23. Besluit van 13 december 1990, Stb. 618.&#13;
24. Notitie mestbeleid tweede fase, blz. 15. Idem Nota van toelichting, blz. 11.&#13;
25. Uitgezonderd werden stuifgevoelige gebieden (bloembollenvelden en gronden met een veenkoloniaal&#13;
bouwplan).&#13;
26. Wijzigingsbesluit d.d. 21 december 1989, Stb. 1990, 99.&#13;
27. Onder vaste mest vallen de dierlijke meststoffen die niet verpompbaar zijn.&#13;
28. Door deze bewerkingseis is het tevens niet mogelijk om mest uit te rijden op (al dan niet met sneeuw&#13;
bedekte) bevroren grond.&#13;
29. Een veenkoloniaal bouwplan is een bouwplan met de teelt van fabrieksaardappelen ten behoeve van de&#13;
zetmeelindustrie in een teeltfrequentie van ten minste eenmaal per drie jaar.&#13;
30. Zie ook Notitie mestbeleid tweede fase, blz. 16.&#13;
31. Besluit d.d. 6 oktober 1989, Stb. 501.&#13;
32. Besluit d.d. 21 december 1989, Stb. 1990, 99.&#13;
33. Nota van toelichting, blz. 23-24.&#13;
34. Zie Besluit d.d. 6 oktober 1989, Stb. 501.&#13;
35. De Volkskrant d.d. 22 januari 1992 vermeldt dat de Overijsselse Landbouw Maatschappij een proefproces&#13;
wil uitlokken over het feit dat de overheid bij het opstellen van de bemestingsregels (ten onrechte)&#13;
bepaalde klei- en veengebieden als zandgrond heeft aangemerkt.&#13;
</legacyfootnotes><footnotes><footnote/></footnotes><auteurs>Mw. mr. H.M.J. Haerkens &#13;
prof. mr. W. Brussaard</auteurs><published>1992-04-01 00:00:00</published><modified>2017-06-16 16:17:51</modified><editiondate>1992-04-01</editiondate><htmlpath>https://denhollander.info/artikel/6166</htmlpath></article>
</articles></edition>