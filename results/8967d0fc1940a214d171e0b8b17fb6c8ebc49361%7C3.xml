<edition><articles><article><jaar>1984</jaar><naam>Tijdschrift voor Agrarisch Recht</naam><uitgave>4</uitgave><aflevering>4</aflevering><searchword>TvAR 4/1984</searchword><id>6412</id><udhid>UDH:TvAR/6412</udhid><titel>De landbouw en het nieuwe BW</titel><searchwords><searchword>TvAR 4/1984</searchword><searchword>UDH:TvAR/6412</searchword></searchwords><attachments><attachment><name>1984_nr 4_Artikel_Stein.pdf</name><extention>pdf</extention><url>https://denhollander.info/download/6194/ci</url></attachment></attachments><inleiding>Ter inleiding&#13;
De opdracht van het bestuur van de vereniging voor agrarisch recht, om een preadvies&#13;
te schrijven over het onderwerp: de landbouw en het nieuwe BW, plaatst de&#13;
schrijver voor een moeilijke keus. Het NBW bevat niet een bepaald onderdeel dat&#13;
voor de landbouw van meer belang is dan voor de andere sectoren van de samenleving.&#13;
Aangezien er aan de andere kant weinig bepalingen zijn die voor de landbouw&#13;
zonder enige betekenis zijn, zou een consequente taakopvatting tot gevolg&#13;
hebben dat het hele nieuwe wetboek zou moeten worden besproken, of althans de&#13;
hele inhoud van de boeken 3, 5 en 6. Het wil mij voorkomen dat dit niet de bedoeling&#13;
van het bestuur kan zijn geweest.&#13;
In dit preadvies treft men eerst en bespreking aan van het nieuwe stelsel van erfdienstbaar&#13;
heden. Erfdienstbaarheden kunnen ook voor de landbouw van belang&#13;
zijn, met name wat de toegankelijkheid van erf en gebouwen betreft. Ook wordt&#13;
aandacht besteed aan het leveringsverbod, dat volgens het NBW als zakelijke last&#13;
op een erf kan worden gevestigd. Vervolgens komt de mandeligheid aan de orde.&#13;
Dit instituut bestaat al in het bestaande recht, doch ondergaat in het NBW een aanmerkelijke&#13;
uitbreiding, waardoor het ook voor de landbouw van belang zal kunnen&#13;
zijn. Bij het recht van erfpacht, dat vervolgens wordt besproken, worden de meest&#13;
belangrijke veranderingen ten opzichte van de huidige regeling van het erfpachtsrecht&#13;
toegelicht. Vervolgens worden twee onderwerpen van pachtrecht besproken:&#13;
de ontbinding van de pachtovereenkomst ingevolge buitengewone omstandigheden&#13;
en de investeringen verricht door de pachter op de gepachte grond. Bij dit laatste&#13;
onderwerp doet zich de vraag voor, welke invloed aan de door het NBW geïntroduceerde&#13;
beginselen van onrechtvaardigde verrijking moet worden toegekend. Tenslotte&#13;
werd een hoofdstuk over de aansprakelijkheid van de agrarische ondernemer terzake&#13;
van onrechtmatige daad opgenomen. De bepalingen inzake onrechtmatige&#13;
daad ondergaan in het NBW een omvangrijke herziening, die in menig opzicht ook&#13;
voor de landbouw van belang is.&#13;
De diverse onderwerpen die de inhoud van het preadvies uitmaken, vertonen&#13;
onderling weinig samenhang uit systematisch oogpunt. Vele ervan konden slechts&#13;
summier worden behandeld. Men dient het preadvies dan ook veeleer als een terreinverkenning&#13;
te beschouwen. Ongetwijfeld zal het NBW onze vereniging in de toekomst&#13;
nog meer stof tot overdenking verschaffen.&#13;
P.A. Stein januari 1984</inleiding><content>Erfdienstbaarheden&#13;
Erfdienstbaarheden kunnen voor het land- en tuinbouwbedrijf van belang zijn. In&#13;
het hierna volgende hoofdstuk zal besproken worden aan welke vereisten een erfdienstbaarheid&#13;
volgens het NBW moet beantwoorden in vergelijking met het&#13;
bestaande wetboek en welke consequenties daaruit voor het agrarische bedrijf kunnen&#13;
voortvloeien.&#13;
De algemene vereisten voor de geldigheid van een erfdienstbaarheid zijn - afgezien&#13;
van de formele vereisten voor de totstandkoming - in het huidige recht:&#13;
1. De erfdienstbaarheid moet strekken ten nutte van het heersend erf en niet van&#13;
de persoon van de eigenaar van het heersend erf.&#13;
2. De beide erven (heersend en dienend erf) moeten in eikaars nabijheid zijn gelegen.&#13;
3. De erfdienstbaarheid moet bestaan in een dulden of nalaten; zij mag niet bestaan&#13;
in een doen.&#13;
Het eerste van deze drie vereisten berust op art. 721 BW. Voor het tweede vereiste&#13;
bestaat niet een rechtstreekse wettelijke grondslag; het berust indirect op art. 721&#13;
BW en voorts op de historische achtergrond van de erfdienstbaarheden. Het derde&#13;
berust op art. 722 BW.&#13;
Van deze drie vereisten geeft dat vermeld onder 1. aanleiding tot de grootste onzekerheid.&#13;
Er zijn vele formules opgesteld om aan het nutsvereiste van art. 721 BW&#13;
inhoud te geven.1 Volgens HR 28 juni 19572, is aan het nutsvereiste voldaan, wanneer&#13;
de erfdienstbaarheid naar haar inhoud voor een ieder die het heersend erf overeenkomstig&#13;
zijn aard en inrichting gebruikt van waarde is. Dat is een ruime opvatting&#13;
van het nutsvereiste, waardoor met name een concurrentiebeding soms in de&#13;
vorm van een erfdienstbaarheid tot stand kan komen en derhalve als een zakelijke&#13;
last op het dienend erf komt te rusten.&#13;
Ondertussen blijkt uit het genoemde arrest van de Hoge Raad, dat een concurrentieverbod&#13;
niet onder alle omstandigheden als erfdienstbaarheid kan worden gevestigd.&#13;
Soms kan het wel en soms kan het niet; dat hangt af van de inrichting van&#13;
het heersend en het dienend erf. Deze onzekerheid heeft er toe geleid dat het nutsvereiste&#13;
in het NBW is vervallen en daarmee verdwijnt tevens het vereiste van naburigheid.&#13;
In het Ontwerp Meijers (art. 5.6.1) was nog bepaald: 'Een erfdienstbaarheid&#13;
is een last, waarmee een onroerende zaak - het dienend erf - ten behoeve van&#13;
een andere onroerende zaak - het heersende erf - is bezwaard en waardoor het&#13;
nut dat het heersende erf naar zijn aard en bestemming aan zijn eigenaar kan verschaffen,&#13;
wordt verhoogd'. De defenitieve versie van art. 5.6.1 luidt:'Een erfdienstbaarheid&#13;
is een last, waarmee een onroerende zaak - het dienend erf - ten behoeve&#13;
van een andere zaak - het heersend erf - is bezwaard'. Het nutsvereiste werd geschrapt.&#13;
Deze achterwegelating van het nutsvereiste en het vereiste van naburigheid in het NBW werd niet alleen gemotiveerd met de onzekerheid, die aan het nutsvereiste&#13;
voor erfdienstbaarheden is verbonden, doch tevens met de omstandigheid dat&#13;
het NBW in art. 6.5.3.4 de mogelijkheid invoert om kwalitatieve verplichtingen in&#13;
het leven te roepen die, mits tot stand gekomen bij notariële akte en ingeschreven in&#13;
de registers, overgaan op de verkrijgers onder bijzondere titel van de zaak ten aanzien&#13;
waarvan zij zijn overeengekomen. Voor deze kwalitatieve verplichtingen geldt&#13;
noch het nutsvereiste noch het vereiste van naburigheid om de eenvoudige reden dat&#13;
zij niet aan enig heersend erf zijn verbonden. De wetgever heeft zich er op toegelegd,&#13;
om de regeling van erfdienstbaarheden in overeenstemming te brengen met die van&#13;
de kwalitatieve verbintenissen. 'De ondergetekende (dat is hier de Minister van&#13;
Justitie) ontveinst zich niet dat aan het op ruime schaal toelaten zowel van erfdienstbaarheden&#13;
als van de kwalitatieve verplichtingen van art. 6.5.3.4 gevaren verbonden&#13;
zijn. Hij meent echter dat niet moet worden gepoogd deze gevaren te keren door&#13;
beperkingen van de mogelijkheid om deze figuren tot stand te brengen. Het bezwaar&#13;
kan worden ondervangen door bepalingen die de rechter een bevoegdheid geven in&#13;
te grijpen in gevallen dat dergelijke gevaren zich in concreto verwezenlijken'.3&#13;
Alvorens nu te bespreken wat voor praktische consequenties uit deze nieuwe opzet&#13;
voor het agrarische bedrijfsleven voorvloeien, wil ik eerst een overzicht verschaffen&#13;
van de diverse mogelijkheden voor rechterlijk ingrijpen in erfdienstbaarheden volgens&#13;
het NBW. De rechter kan een erfdienstbaarheid wijzigen of opheffen op vordering&#13;
van de eigenaar van het dienend erf (A). Hij kan de erfdienstbaarheid ook wijzigen&#13;
op vordering van de eigenaar van het heersend erf (B). Deze rechterlijke bevoegdheden&#13;
zijn geregeld in de artt. 5.6.8., 5.6.8a en 5.6.8Z?.&#13;
A. Wijziging of opheffing van de erfdienstbaarheid kan op vordering van de eigenaar&#13;
van het dienend erf onder de navolgende omstandigheden plaatsvinden:&#13;
1. Door onvoorziene omstandigheden is de uitoefening van de erfdienstbaarheid&#13;
voor de eigenaar van het dienend erf te bezwaarlijk geworden. Hij kan nu opheffing&#13;
of wijziging verlangen. Zo kan de erfdienstbaarheid van overpad langs een bepaald&#13;
tracé in de weg staan een door economische omstandigheden noodzakelijk geworden&#13;
bouw van kassen, warenhuizen, stallen of schuren op het dienend erf. Opheffing of&#13;
wijziging kan alleen worden uitgesproken wanneer er onvoorziene omstandigheden&#13;
zijn, die van dien aard zijn dat naar de maatstaven van redelijkhed en billijkheid&#13;
'ongewijzigde instandhouding van de erfdienstbaarheid niet van de eigenaar van het&#13;
dienend erf kan worden gevergd'; art. 5.6.8 onder a. Het NBW gebruikt hier dezelfde&#13;
terminologie als in art. 6.5.3.11; de wijziging van overeenkomst op grond van&#13;
onvoorziene omstandigheden (imprévision). Dat houdt in dat wijziging of opheffing&#13;
slechts onder bijzondere omstandigheden mogelijk is; de wetgever heeft namelijk in&#13;
de toelichting bij art. 6.5.3.11 te kennen gegeven, dat rechterlijk ingrijpen in een&#13;
overeenkomst uitzondering moet blijven. 'Redelijkheid en billijkheid verlangen immers in de eerste plaats trouw aan het gegeven woord en laten afwijking daarvan&#13;
slechts bij hoge uitzondering toe'.4 Bovendien komt de rechter de bevoegdheid toe&#13;
om opheffing of wijziging vergezeld te doen gaan van een financiële tegemoetkoming,&#13;
die door de eigenaar van het dienend erf aan die van het heersend erf zal&#13;
zijn verschuldigd. Dat blijkt uit art. 5.6.Sba. 'De rechter kan een vordering als bedoeld&#13;
in de artikelen 8-8b toewijzen onder door hem te stellen voorwaarden'.5&#13;
2. Het verstrijken van de tijd kan er toe hebben geleid dat een erfdienstbaarheid in&#13;
strijd met het algemeen belang is gekomen. De toenemende verstedelijking van vroeger&#13;
agrarische gebieden kan bijv. ten gevolge hebben dat tal van erfdienstbaarheden&#13;
die bij een agrarische exploitatie van de grond van grote betekenis zijn, hun zin verliezen&#13;
en zelfs de meest wenselijke bebouwing kunnen tegenhouden. De wetgever&#13;
heeft het noodzakelijk geacht in dergelijke gevallen een middel te verschaffen om&#13;
deze servituten waarvan het voortbestaan dan in strijd is met het algemeen belang,&#13;
terzijde te stellen (art. 5.6.8 onder b). Dat kan zich bijv. voordoen bij een erfdienstbaarheid&#13;
van overpad die in de weg staat aan de door de gemeente op het dienend&#13;
erf beoogde woningbouw, nadat de gemeente het dienend erf door aankoop heeft&#13;
verworven. Ook hier geldt de regel van art. 5.6.8ba, dat een rechterlijke opheffing&#13;
of wijziging van de erfdienstbaarheid gepaard kan gaan met een recht van vergoeding.&#13;
Daardoor lijkt art. 5.6.8 onder b enigszins op een onteigening van de erfdienstbaarheid&#13;
ten algemenen nutte. Onduidelijk is dan ook hoe dit artikel zich verhoudt&#13;
tot art. 4 van de Onteigeningswet, waarin de onteigening van o.m. erfdienstbaarheden&#13;
uitdrukkelijk is geregeld.&#13;
De afzonderlijke regeling van art. 5.6.8 onder b is niet overbodig naast die van&#13;
art. 5.6.8 onder a en wel door de volgende omstandigheden:&#13;
a. Een wijziging of tenietgaan van de erfdienstbaarheid wegens strijd met het alge&#13;
meen belang kan alleen worden verkregen, indien tenminste 20 jaar sedert het&#13;
ontstaan van de erfdienstbaarheid zijn verstreken. Een overeenkomstige termijn&#13;
geldt niet voor art. 5.6.8 onder a.&#13;
b. Het criterium 'algemeen belang' dat tot toepassing komt bij art. 5.6.8 onder b,&#13;
heeft een andere inhoud dan het criterium van het te bezwaarlijk worden, dat een&#13;
rol speelt bij art. 5.6.8 onder a.&#13;
c. De toepassing van art. 5.6.8 onder a kan bij de vestiging van de erfdienstbaarheid&#13;
worden uitgesloten doordat partijen de onvoorziene omstandigheden in hun contractsinhoud&#13;
'verdisconteren'. Evenals in art. 6.5.3.11, geldt in art. 5.6.8 onder&#13;
a de mogelijkheid van wijziging of opheffing van erfdienstbaarheden alleen voor&#13;
de niet 'verdisconteerde' omstandigheden. Deze uitsluiting van de rechterlijke bevoegdheid&#13;
tot wijziging of opheffing zal echter niet kunnen gelden voor wijziging&#13;
of opheffing op grond van het algemeen belang. 3. Soms zal een erfdienstbaarheid die in het verleden werd gevestigd, door een wijziging&#13;
van de omstandigheden voor de eigenaar van het heersend erf niet meer realiseerbaar&#13;
of niet meer van belang zijn. De eigenaar van het heersend erf heeft nu geen&#13;
rechtens aanvaardbaar belang meer bij (ongewijzigde) handhaving. Dat kan zich&#13;
bijv. voordoen bij een recht van windvang ten behoeve van een molen, waardoor&#13;
het naburige terrein niet bebouwd mag worden; zulks terwijl de molen aan het begin&#13;
van deze eeuw is afgebrand en niet meer is hersteld. Hetzelfde kan gebeuren als de&#13;
eigenaar van het heersend erf geen belang meer heeft bij handhaving van het recht&#13;
van weg, omdat zijn erf inmiddels een betere aansluiting op het wegennet heeft gekregen.&#13;
In al deze gevallen kan door de eigenaar van het dienend erf de opheffing&#13;
van de erfdienstbaarheid bij rechterlijk vonnis worden teweeggebracht; art. 5.6.87.&#13;
Deze opheffing onderscheidt zich van die onder 2, omdat niet vereist is dat de opheffing&#13;
door het algemeen belang wordt gevorderd. Zij onderscheidt zich van die bedoeld&#13;
onder 1, omdat het niet noodzakelijk is dat het voortbestaan van de erfdienstbaarheid&#13;
voor de eigenaar van het dienend erf door onvoorziene omstandigheden&#13;
bezwaarlijk is geworden. Het verlies van belang bij handhaving is voldoende grond&#13;
voor wijziging of opheffing.&#13;
B. In het NBW is niet alleen de wijziging van een erfdienstbaarheid op vordering van&#13;
de eigenaar van het dienend erf geregeld, doch tevens die op vordering van de eigenaar&#13;
van het heersend erf. Een erfdienstbaarheid kan zinvol zijn geweest voor de&#13;
eigenaar van het heersend erf, doch in zijn oorspronkelijke vorm zin en betekenis&#13;
voor hem hebben verloren. Niettemin wil hij het oogmerk van de erfdienstbaarheid&#13;
op andere wijze gerealiseerd zien.&#13;
Zo kan in het verleden ten behoeve van een akkerbouwbedrijf de erfdienstbaarheid&#13;
zijn gevestigd om met paard en wagen over het terrein van de buurman te rijden.&#13;
De huidige akkerbouwer heeft geen paard en wagen meer; wel heeft hij een&#13;
auto en bovendien wil hij het aan- en afrijden van de eigen landbouwwerktuigen of&#13;
die van de loonwerker langs deze weg doen plaatsvinden; de eigenaar van het dienend&#13;
erf verzet zich evenwel daartegen.&#13;
Een dergelijk conflict was inzet van HR 11 april 1940.6 Het hof had de eiser, die&#13;
gebruikmaking van het in 1848 ten behoeve van paard en wagen gevestigde servituut&#13;
met een automobiel verlangde, in het gelijk gesteld, daartoe overwegend 'dat alom&#13;
het autoverkeer voor een groot deel in de plaats is getreden van het verkeer met kar&#13;
en paard, wat tengevolge heeft dat een erfdienstbaarheid van weg, ook al is bij» de&#13;
vestiging, in den tijd vóór het bestaan van auto's vermeld, dat zij geldt voor vervoer&#13;
met kar en paard, geacht moet worden mede recht te geven tot vervoer per auto,&#13;
tenzij bijzondere omstandigheden tot een andere opvatting zouden nopen, wat hier&#13;
niet het geval is'. De klacht in het cassatiemiddel, dat daardoor een ongeoorloofde&#13;
uitbreiding wordt gegeven aan de erfdienstbaarheid, verwierp de Hoge Raad omdat&#13;
hij in het arrest van het Hof niet een rechtsbeslissing, doch een feitelijke beslissing&#13;
betreffende de uitleg van de erfdienstbaarheid gelegen achtte. Dergelijke interpretatie-&#13;
kunstgrepen zullen in het kader van art. 5.6.86 overbodig zijn.7 De rechter kan een functieloos geworden erfdienstbaarheid op verlangen van de eigenaar van&#13;
het heersend erf aan de gewijzigde economische omstandigheden aanpassen. Misschien&#13;
kan daardoor de erfdienstbaarheid van weg zelfs worden veranderd in een die&#13;
de eigenaar van het heersend erf toestaat om over het terrein van het dienend erf&#13;
kabels en leidingen aan te leggen, wanneer zulks bijv. door gewijzigde produktiemethoden&#13;
voor de aanvoer van energie wordt vereist.8&#13;
Ook hier kan de rechter een wijziging met een schadeloosstelling gepaard doen&#13;
gaan, die nu door de eigenaar van het heersend erf aan die van het dienend erf zal&#13;
zijn verschuldigd (art. 5.6.8.ba lid 1).&#13;
De wetgever heeft de bevoegdheden vermeld in de artt. 5.6.8a en 5.6.8b als eikaars&#13;
spiegelbeeld gezien. De eigenaar van het dienend erf vangt een procedure tot opheffing&#13;
van de erfdienstbaarheid aan omdat de eigenaar van het heersend erf daarbij&#13;
geen belang meer heeft. In reconventie eist het heersend erf aanpassing van de erfdienstbaarheid&#13;
cf. art. 5.6.8b.&#13;
Al deze procedures over erfdienstbaarheden zijn nieuw. In het huidige recht is wijziging&#13;
of opheffing van een eenmaal op geldige wijze tot stand gekomen erfdienstbaarheid&#13;
niet mogelijk. Het gevolg daarvan is dat onder het huidige recht slechts zelden&#13;
procedures over erfdienstbaarheden worden gevoerd. De kans is niet gering, dat&#13;
zulks na invoering van het NBW anders zal worden.&#13;
Het verdwijnen van de wettelijke restricties bij de vestiging van erfdienstbaarheden&#13;
kan voorts belangrijke andere gevolgen hebben, die zich op dit ogenblik nog&#13;
moeilijk laten overzien. In wezen is in het NBW van de eerder vermelde wettelijke&#13;
beperkingen bij de totstandkoming van erfdienstbaarheden alleen overgebleven, dat&#13;
de erfdienstbaarheid moet bestaan in een dulden of nalaten. Buiten de landbouw&#13;
zullen het voornamelijk concurrentieverboden zijn, die d.m.v. erfdienstbaarheden&#13;
op vele onroerende zaken gevestigd zullen worden. Voor de landbouw is echter het&#13;
concurrentieverbod niet van veel belang. Wel valt bij de uitbreiding van erfdienstbaarheden&#13;
en kwalitatieve verplichtingen te denken aan leveringsverboden. Zo maken&#13;
de artt. 5.6.1 en 5.6.2 m.i. mogelijk om ten laste van een veehoudersbedrijf als&#13;
erfdienstbaarheid ten behoeve van een zuivelfabriek de verplichting te vestigen om&#13;
de melk van het bedrijf niet aan een ander dan die fabriek te leveren of te verkopen.&#13;
Is dit beding op de wettelijk voorgeschreven wijze als erfdienstbaarheid tot stand gekomen,&#13;
dan is de verplichting niet alleen voor de huidige eigenaar van het bedrijf&#13;
verbindend, doch tevens voor degene die hem als eigenaar onder bijzondere titel is&#13;
opgevolgd of aan wie hij het bedrijf zal hebben verpacht.9 Soortgelijke verbintenissen&#13;
kunnen ten behoeve van de vleesverwerkende industrie in het leven worden geroepen.&#13;
Door de mogelijkheid van rechterlijke wijziging kan deze verplichting worden&#13;
opgeheven, doch daarvoor is dan wel vereist dat er zich onvoorziene omstandigheden&#13;
hebben voorgedaan welke van dien aard zijn dat naar maatstaven van redelijkheid&#13;
en billijkheid de ongewijzigde instandhouding van het leveringsverbod niet&#13;
van de eigenaar van het dienend erf kan worden verlangd. Wij zagen tevoren al dat&#13;
voor gebruikmaking van deze uitlaatklep slechts zelden gelegenheid zal bestaan. Mandeligheid&#13;
De rechtfiguur die men met dit begrip aanduidt is in het huidige recht al bekend,&#13;
doch speelt slechts een bescheiden rol. Mandeligheid doet zich met name voor bij&#13;
de gemene muur, waarvan sprake is in art. 681 BW e.v.: 'Alle muren dienende tot&#13;
afscheiding tussen gebouwen ... worden gerekend gemene muren te zijn, ten ware&#13;
er een titel of teken, het tegendeel aanduidende, mogt bestaan'. Men heeft daarbij&#13;
te maken met een vorm van mede-eigendom van bijzondere aard, en wel in drie opzichten.&#13;
In de eerste plaats is dit recht van mede-eigendom gekoppeld aan de kwaliteit&#13;
van eigenaar van een der betrokken erven. Gaat daarvan de eigendom op een ander&#13;
over, dan gaat tevens de hoedanigheid van mede-eigenaar over op de verkrijger,&#13;
zonder dat daarvoor een bepaling in de akte van overdracht is vereist; sterker nog:&#13;
zonder dat vervreemder en verkrijger zulks door enige bepaling in de overdrachtsakte&#13;
kunnen voorkomen. Een tweede bijzonderheid van de mandeligheid bestaat&#13;
daaruit dat de (mede)eigenaar van het gemeenschappelijk werk los staat van de&#13;
eigendom van de grond.10 Een derde bijzonderheid van deze vorm van medeeigendom&#13;
is dat hij niet vatbaar is voor scheiding en deling."&#13;
Ook de gemeenschappelijke regenbakken en putten, waarvan sprake is in art. 704&#13;
BW, kunnen tot de mandelige zaken worden gerekend en behoren in medeeigendom&#13;
toe aan de eigenaren der betrokken erven, onverschillig op wiens terrein&#13;
zij zijn gelegen.12&#13;
In het NBW ondergaat de mandeligheid een belangrijke uitbreiding die daaruit&#13;
bestaat dat mandeligheid ook buiten de uitdrukkelijk in de wet geregelde gevallen&#13;
op grond van de partij bedoeling kan totstandkomen. In het huidige recht is het betwist&#13;
of een dergelijke vorm van mandeligheid kan bestaan en met het oog op deze&#13;
onzekerheid heeft zich de praktijk daarvan niet bediend. Volgens art. 5.5.1 ontstaat&#13;
mandeligheid wanneer een onroerende zaak door de eigenaars van twee of meer erven&#13;
tot het gemeenschappelijk nut van die erven wordt bestemd. Blijkens de toelichting&#13;
is daarbij met name gedacht aan 'gemeenschappelijke branduitgangen en speelplaatsen&#13;
in de steden en gemeenschappelijke dorsvloeren, weeginstellingen enz. op&#13;
het platteland'.13 Maar daartoe is de regeling niet beperkt. Zo kunnen de eigenaren&#13;
van enige in eikaars nabijheid gelegen landbouwbedrijven overeenkomen dat een bepaalde&#13;
onroerende zaak, hen gemeenschappelijk toebehorend, mandelig zal zijn,&#13;
bijv. voor beweiding van hun vee. Mogelijk is voorts dat een stal of schuur mandelig&#13;
wordt om de eigenaren van de bij de bestemming betrokken terreinen in staat te stellen&#13;
aldaar hun vee of landbouwwerktuigen te stallen. Opmerkelijk is de manier&#13;
waarop mandeligheid kan ontstaan. Het NBW kent daarvoor twee methoden.&#13;
1. Een onroerende zaak is gemeenschappelijk eigendom van de eigenaren van twee of meer in de buurt gelegen erven en krijgt de bestemming om aan die erven&#13;
dienstbaar te zijn (art. 5.5.1 lid 1)&#13;
2. Gebouwen en werken, opgericht op een der erven tot welker gemeenschappelijk&#13;
nut zij worden bestemd, worden ex lege gemeenschappelijk eigendom, wanneer&#13;
de eigenaar van de grond met zijn buren (of een van hen) is overeengekomen om&#13;
het gebouw tot gemeenschappelijk nut te bestemmen en de bouwkosten daarvan&#13;
gemeenschappelijk te dragen. Het gebouw wordt door een dergelijke overeenkomst&#13;
gemeenschappelijk eigendom en deze gemeenschappelijke eigendom staat&#13;
los van de grond die aan een der betrokken eigenaren blijft toebehoren.14 Vooral&#13;
de onder 2 bedoelde bepaling verdient onze aandacht. De eigenaar van een schuur&#13;
vindt goed dat de buurman er zijn aardappelrooimachine in stelt. Buurman biedt&#13;
aan om een bijdrage in de bouwkosten te betalen, mits hij er blijvend zijn landbouwgereedschappen&#13;
in mag plaatsen, samen met die van de grondeigenaar.&#13;
Laatstgenoemde gaat daarmee akkoord. Dat is al voldoende voor het ontstaan van&#13;
mandeligheid. De schuur behoort dientengevolge in gemeen eigendom aan de&#13;
grondeigenaar en de buurman. Met name is voor het ontstaan van gemeenschap&#13;
(medeeigendom) ten aanzien van het gebouw als gevolg van mandeligheid niet&#13;
het opmaken van een akte en inschrijving daarvan in de registers vereist. Draagt&#13;
daarna de buurman zijn landbouwbedrijf over, dan heeft ook de bedrijfsopvolger&#13;
het recht om zijn landbouwmachines in de schuur te plaatsen op grond van&#13;
mandeligheid. Dat de mede-eigendom van het gebouw los staat van de&#13;
grondeigendom, die aan de betrokken eigenaar is blijven toebehoren, vormt een&#13;
uitzondering op art. 5.3.1, zoals in de Mem. v. Antwoord15 uitdrukkelijk wordt&#13;
uiteengezet. Aan de mandeligheid ontlenen de buurman en diens rechtsopvolgers&#13;
niet alleen het recht om hun werktuigen in de schuur op te bergen, doch ook om&#13;
daarmee over het terrein van de eigenaar van en naar de schuur te rijden (art.&#13;
5.5.4.).&#13;
Is eenmaal mandeligheid ontstaan, dan komt men er niet zo gemakkelijk weer van&#13;
af. Art. 5.5.1a somt een aantal oorzaken voor het eindigen van mandeligheid op.&#13;
In de eerste plaats eindigt mandeligheid wanneer de gemeenschap eindigt. Een gemeenschap&#13;
eindigt doordat er een verdeling tot stand komt, doch deze regel blijft&#13;
bij mandeligheid gewoonlijk buiten toepassing, omdat volgens art. 5.5.3 een vordering&#13;
tot verdeling van een mandelige zaak is uitgesloten. De verdeling zal aan mandeligheid&#13;
alleen een einde kunnen maken, wanneer dit berust op de eenstemmige&#13;
wens van alle mede-eigenaren. Men moet dus voorzichtig zijn bij het geven van&#13;
toestemming voor gemeenschappelijk gebruik van een bedrijfsgebouw, want ook de&#13;
overige in het genoemde artikel vermelde oorzaken van tenietgaan van mandeligheid&#13;
bieden de eigenaar die aan de mandeligheid een einde wil maken weinig soelaas. Het&#13;
beste zal natuurlijk een overeenkomst van mandeligheid zijn, vastgesteld in een notariële&#13;
akte en ingeschreven in de registers met een nauwkeurige omschrijving van&#13;
de rechten en verplichtingen van de eigenaren die bij de gemeenschap belang hebben.&#13;
Hoewel namelijk voor het ontstaan van mandeligheid zulk een akte gevolgd&#13;
door inschrijving in de registers niet is voorgeschreven, biedt het NBW daartoe wel&#13;
de mogelijkheid (art. 3.1.2.2 lid 1 onder a). Aan akte en inschrijving zijn bijzondere voordelen verbonden. Terwijl de bij een niet gepubliceerde mandeligheid gemaakte&#13;
bedingen aan derden te goeder trouw niet kunnen worden tegengeworpen, kan dat&#13;
wel wanneer de akte die zodanige bedingen bevat in de registers werd ingeschreven&#13;
(art. 3.1.2.7).&#13;
De beste mogelijkheid om de eenmaal tot stand gekomen mandeligheid te beëindigen&#13;
doet zich voor als de mede-eigenaar nalatig is in het nakomen van zijn uit mandeligheid&#13;
voortvloeiende verplichtingen. Mandelige zaken moeten op kosten van alle&#13;
mede-eigenaren worden onderhouden, gereinigd en indien nodig vernieuwd&#13;
(art. 5.5.5). Komt nu de buurman in het eerder genoemde voorbeeld zijn bijdrageplicht&#13;
in die kosten niet na, dan kan de grondeigenaar de mandeligheid ontbinden.&#13;
Een rechtstreekse bepaling die deze ontbindingsmogelijkheid behelst is weliswaar in&#13;
het NBW niet te vinden, maar langs indirecte weg valt zij wel op te sporen. In art.&#13;
6.5.4.1 lid 2 wordt namelijk voorgeschreven dat de bepalingen omtrent wederkerige&#13;
overeenkomsten (met name die inzake de ontbinding wegens niet-nakoming) van&#13;
overeenkomstige toepassing zijn op andere rechtsbetrekkingen die strekken tot het&#13;
wederzijds verrichten van prestaties, voor zover de aard van de rechtsbetrekking&#13;
zich daartegen niet verzet. Dit rechtvaardigt m.i. de toepassing van de ontbinding&#13;
op althans bepaalde vormen van mandeligheid, t.w. die welke op de overeenkomst&#13;
van partijen berusten. Ook valt aan te nemen dat ontbinding van de op overeenkomst&#13;
gebaseerde mandeligheid op grond van art. 6. 5.3.11 (imprévision) kan worden&#13;
teweeggebracht, indien zich een wijziging van de omstandigheden heeft voorgedaan&#13;
die niet in de overeenkomst was verdisconteerd en die het voor een der betrokkenen&#13;
- de eigenaar van het perceel - bezwaarlijk doet zijn om de mandeligheid&#13;
voort te zetten. Erfpacht&#13;
Het erfpachtsrecht heeft in de landbouw in toenemende mate toepassing gevonden,&#13;
met name bij de uitgifte van nieuw land.16 Het is dan ook van belang te bezien in&#13;
welk opzicht de wijzigingen die door het NBW in het erfpachtsrecht zullen worden&#13;
aangebracht voor de landbouw van belang zullen zijn. Zijn betekenis ontleent het&#13;
erfpachtsrecht met name daaraan, dat het door de erfpachter hypothecair kan worden&#13;
bezwaard en mitsdien kan worden aangewend tot zekerheid voor leningen en kredieten&#13;
die door hem zijn aangegaan in verband met de plaatsing van gebouwen en&#13;
installaties op de in erfpacht uitgegeven grond.&#13;
Het NBW kent een nieuwe regeling van het erfpachtsrecht, dat, evenals thans het&#13;
geval is, vatbaar zal zijn voor hypothecaire bezwaring. De verschillen tussen de regeling&#13;
van het erfpachtsrecht in het bestaande wetboek en in het NBW liggen voornamelijk&#13;
op het terrein van de navermelde onderwerpen:&#13;
1. Het vervreemdingsverbod in de akte van uitgifte&#13;
2. Ondererfpacht&#13;
3. Verpachting&#13;
4. Vergoedingsrecht aan het einde&#13;
5. Vervallen ver klaring.&#13;
Deze vijf onderwerpen zullen hier worden besproken.&#13;
ad 1. Het vervreemdingsverbod in de akte van uitgifte&#13;
Volgens het huidige recht is de erfpachter bevoegd het erfpachtsrecht te vervreemden.&#13;
In het huidige BW is evenwel niet geregeld of in de akte van uitgifte een verbod van&#13;
vervreemding kan worden opgenomen en zo zulks mocht zijn geschied, wat daarvan&#13;
het effect is.&#13;
Deze onzekerheden zijn met name van belang voor de hypothecaire bezwaring.&#13;
Als aangenomen moet worden dat in het huidige recht een verbod van vervreemding&#13;
met zakelijke werking in de akte van uitgifte van het erfpachtsrecht kan worden opgenomen17,&#13;
dan is onduidelijk of dat verbod ook geldt voor hypothecaire bezwaring&#13;
en executoriale verkoop.18 De praktijk ziet zich genoodzaakt ter voorkoming van deze&#13;
onzekerheid bepalingen inzake vervreemding en hypothecaire bezwaring in de akte van&#13;
uitgifte op te nemen. Als daaromtrent geen bepalingen zijn gemaakt is het recht van&#13;
erfpacht vatbaar voor vervreemding en hypothecaire bezwaring - zowel in het&#13;
bestaande recht als volgens het NBW. Aan de onzekerheid omtrent het verbod van vervreemding maakt het NBW een&#13;
einde. Het stelsel van het NBW kan als volgt worden weergegeven:&#13;
a. In de akte van vestiging kan niet een algemeen vervreemdingsverbod worden op&#13;
genomen; dat zou in strijd zijn met een grondregel van het vermogensrecht volgens&#13;
welke alle vermogensrechten vatbaar dienen te zijn voor overdracht. Art.&#13;
3.1.1.5; 3.4.2.1 lid 1.&#13;
b. In de akte van vestiging kan worden bepaald dat het erfpachtsrecht niet zonder&#13;
toestemming van de eigenaar kan worden overgedragen. Art. 5.7.1.5 lid 1.&#13;
c. Een dergelijk beding heeft zakelijke werking: een overdracht zonder de vereiste&#13;
toestemming is ongeldig.&#13;
d. Weigert de erfverpachter de voorgeschreven toestemming zonder gegronde re&#13;
den, kan deze worden vervangen door een machtiging van de kantonrechter.&#13;
Art. 5.7.1.5 lid 3.&#13;
e. Het toestemmingsvereiste voor vervreemding geldt niet voor hypothecaire bezwaring.&#13;
De mogelijkheid om het erfpachtsrecht zonder toestemming van de eigenaar&#13;
met beperkte rechten te bezwaren, waarbij met name moet worden gedacht aan&#13;
hypotheek en vruchtgebruik, blijft dus ten volle bestaan.19&#13;
ƒ. Is in de akte van uitgifte een vervreemdingsverbod behoudens toestemming van&#13;
de eigenaar opgenomen, dan staat dat aan uitwinning niet in de weg. De crediteur&#13;
van de erfpachter die beslag heeft gelegd op het recht van erfpacht kan de executoriale&#13;
verkoop tot stand brengen zonder dat hij daarvoor toestemming van de&#13;
erfverpachter nodig heeft, zelfs al is dat in de akte van uitgifte van het erfpachtsrecht&#13;
bepaald. Art. 5.7.1.5 lid 1.&#13;
g. Het onder ƒ opgemerkte geldt eveneens voor de hypothecaire uitwinning, zelfs als&#13;
deze, zoals in het NBW mogelijk wordt gemaakt (art. 3.9.4.11 lid 2), met rechterlijke&#13;
machtiging door onderhandse verkoop geschiedt.20&#13;
Deze regeling vertoont een aanmerkelijke verbetering ten opzichte van de onzekerheden,&#13;
waardoor de materie in het huidige recht wordt beheerst.&#13;
ad 2. Ondererfpacht&#13;
In het huidige recht wordt reeds aanvaard dat de erfpachter bevoegd is om de in erfpacht&#13;
uitgegeven zaak in ondererfpacht uit te geven.21 Niettemin is ondererfpacht&#13;
in het huidige recht vrijwel onbekend. Zelfs zou men kunnen denken dat de erfpachter&#13;
geen belang heeft bij het uitgeven in ondererfpacht in verband met zijn bevoegdheid&#13;
om het erfpachtsrecht zelf te vervreemden. Deze gedachte is evenwel niet&#13;
juist. In de eerste plaats kan het zich voordoen dat de erfpachter tijdelijk - voor een&#13;
kortere duur dan waarvoor het erfpachtsrecht werd gevestigd - het genot krachtens&#13;
zakelijk recht aan een ander wil afstaan. Heeft hij het erfpachtsrecht aan een ander&#13;
overgedragen, dan kan hij het niet naar zich doen terugkeren, of hij zou zich daarbij&#13;
van ingewikkelde constructies met ontbindende voorwaarden moeten bedienen. Ondererfpacht kan hier uitkomst bieden. Voorts moet men denken aan de situatie&#13;
dat de erfpachter andere condities wenst te bedingen dan voor de oorspronkelijke&#13;
uitgifte gelden, bijv. een hogere canon in verband met door de erfpachter aangebrachte&#13;
verbeteringen. Met ondererfpacht valt dat te verwezenlijken, met overdracht&#13;
van het erfpachtsrecht daarentegen niet.&#13;
Art. 5.7.1.5b verschaft dan ook de erfpachter de bevoegdheid om de zaak, waarop&#13;
het erfpachtersrecht rust, geheel of ten dele in ondererfpacht te geven.&#13;
Of van die bevoegdheid na de invoering van het NBW veel gebruik zal kunnen&#13;
worden gemaakt, valt evenwel te bezien. Art. 5.7.1.5b bepaalt namelijk dat deze bevoegdheid&#13;
in de akte van uitgifte aan de erfpachter kan worden ontzegd en het ligt&#13;
in de lijn der verwachtingen dat een dergelijk beding veelvuldig in de akte van uitgifte&#13;
zal worden opgenomen of dat in ieder geval in ondererfpacht aan toestemming van&#13;
de hoofdgerechtigde - de bloot-eigenaar - zal worden onderworpen. Ik zie ook&#13;
niet goed dat hier een rechterlijke machtiging het ontbreken van de toestemming of&#13;
medewerking van de erfpachter zal kunnen vervangen, nu een bepaling als is opgenomen&#13;
in art. 5.7.1.5 lid 3 voor ondererfpacht ontbreekt.&#13;
Mocht de ondererfpacht zijn tot stand gekomen, dan heeft de erfverpachter daarvan&#13;
ondertussen niet veel last. De erfpachter blijft jegens hem gehouden tot voldoening&#13;
van de canon. Eindigt het erfpachtsrecht bijv. door tijdsverloop, dan eindigt&#13;
ook het recht van ondererfpacht (art. 5.7.1.5b lid 2). Aan de ondererfpacht&#13;
kunnen voor de eigenaaar-erfverpachter zelfs voordelen verbonden zijn. Deze zijn&#13;
daarin gelegen dat hij in meerdere mate verzekerd is van canonbetaling; een zekerheid&#13;
die hij kan verhogen door het recht op de canonbetaling van de ondererfpachter&#13;
aan zich te doen verpanden.&#13;
Het meest belangrijke bezwaar dat voor de erfverpachter aan ondererfpacht is&#13;
verbonden bestaat daaruit dat zijn zaak in exploitatie is bij een hem onbekende erfpachter,&#13;
die hij niet heeft uitgekozen. Dit bezwaar kan alleen worden ondervangen&#13;
door de vestiging van ondererfpacht in de akte van uitgifte van het erfpachtsrecht&#13;
aan de toestemming van de erfverpachter te onderwerpen. Het lijkt dan ook raadzaam&#13;
na de invoering van het NBW in de akte van uitgifte de vestiging van ondererfpacht&#13;
niet zonder meer te verbieden, doch deze afhankelijk te stellen van toestemming&#13;
van de erfverpachter.&#13;
ad 3. Verpachting&#13;
In het huidige wetboek is niet geregeld of de erfpachter bevoegd is tot verpachting&#13;
van het in erfpacht uitgegeven onroerend goed en zo ja wat de gevolgen van zodanige&#13;
verpachting zijn. In de literatuur wordt wel staande gehouden dat de erfverpachter&#13;
bij het eindigen van het recht van de erfpachter aan de door laatstgenoemde&#13;
met betrekking tot het goed aangegane pachtovereenkomsten zou zijn&#13;
gebonden22, doch dat is geenszins zeker.23 Het NBW hakt de knoop door art.&#13;
5.7.1.6. De regeling laat zich als volgt weergeven: a. De erfpachter is bevoegd tot verpachting (lid 1).&#13;
b. In de akte van uitgifte kan evenwel worden bepaald dat de erfpachter niet bevoegd&#13;
is tot verpachting (lid 1).&#13;
c. In de akte van uitgifte kan worden voorgeschreven dat de erfpachter slechts bevoegd&#13;
is tot verpachting na verkregen toestemming van de erfverpachter. Weliswaar&#13;
wordt dat in art. 5.7.1.6 niet uitdrukkelijk bepaald, doch het valt af te lei&#13;
den uit de regel onder b: wanneer het meerdere mag (algehele uitsluiting van&#13;
pacht), moet ook het mindere zijn toegestaan (uitsluitend van pacht behoudens&#13;
toestemming van de erfverpachter).&#13;
d. Heeft de erfpachter onbevoegdelijk verpacht, dan hoeft de erfverpachter zich na&#13;
het einde van het recht van erfpacht niets van de pachter aan te trekken. De erfpachter&#13;
moet ontruimen en dus de pachter ook (lid 2, eerste lid a contrario).&#13;
e. Is de pacht 'bevoegdelijk aangegaan', dan moet de erfverpachter de pachtovereenkomst&#13;
na het einde van de erfpacht gestand doen. Er zijn voor hem twee gronden&#13;
om de gestanddoening te weigeren:&#13;
- dat de verpachting is geschied voor een langere termijn dan twaalf jaar voor&#13;
hoeven en zes jaar voor los land;&#13;
- dat de verpachting is geschied op ongewone, voor de pachter bezwarende&#13;
voorwaarden (lid 2).&#13;
ƒ. Weigert de erfverpachter zijn ingevolge de voorwaarden van uitgifte vereiste&#13;
toestemming tot de verpachting, dan kan deze niet door een rechterlijke toestemming&#13;
worden vervangen. Dat valt af te leiden uit het ontbreken in art.&#13;
5.7.1.6 van een bepaling als art. 5.7.1.5 lid 3.&#13;
Het resultaat onder e steekt enigszins vreemd af tegen dat besproken onder 2. Heeft&#13;
de erfpachter de zaak in ondererfpacht uitgegeven, dan eindigt het recht van de&#13;
ondererfpachter door het verstrijken van de duur waarvoor het recht van erfpacht&#13;
werd gevestigd. Heeft daarentegen de erfpachter verpacht, dan moet de erfverpachter&#13;
(de eigenaar) na het einde van het erfpachtsrecht de pacht gestanddoen. Het&#13;
zakelijk recht van ondererfpacht heeft een zwakkere zakelijke werking dan het&#13;
pachtrecht, een persoonlijk recht met zakelijke inslag. Bij Asser-Beekhuis24 wordt&#13;
dit systeem verdedigd met de motivering dat het in overeenstemming is met de neiging&#13;
om de rechtspostitie van huurders en pachters steeds sterker te maken. Dat deze&#13;
motivering niet opgaat blijkt niet alleen uit de regeling van de onder er f pacht, doch&#13;
tevens uit die betreffende de onderpacht. Laten wij ter vergelijking veronderstellen&#13;
dat niet de erfpachter doch de pachter heeft verpacht (onderpacht). Eindigt de&#13;
hoofdverpachting, dan ondervindt de onderpachter geen bescherming tegen de eigenaar,&#13;
ook al betrof het een toegestane onderpacht.25 Bij onderhuur is dat evenzo,&#13;
behoudens afwijking in een uitdrukkelijke wetsbepaling als art. 1623k BW.&#13;
Er zijn dus twee lijnen, waarmee de door de wetgever in art. 5.7.1.6 lid 2 gekozen&#13;
oplossing niet in overeenstemming is: de regeling van de ondererfpacht en de regeling&#13;
van de onderverpachting. De wetgever had beter de voor ondererfpacht en&#13;
onderpacht bestaande regels ook bij verpachting door de erfpachter tot gelding kunnen&#13;
brengen. ad 4. Vergoedingsrecht aan het einde&#13;
In art. 773 van het huidige BW wordt bepaald dat de erfpachter onbevoegd is om&#13;
van de grondeigenaar te vorderen dat deze de waarde zal betalen van de gebouwen,&#13;
werken, betimmeringen en beplantingen, welke de erfpachter heeft gemaakt en die&#13;
zich bij het eindigen van de erfpacht op de grond bevinden. De erfpachter heeft volgens&#13;
de huidige wetgeving geen melioratierecht.&#13;
Dat wordt anders in het NBW. Na het einde van de erfpacht heeft de voormalige&#13;
erfpachter recht op vergoeding van de waarde van nog aanwezige gebouwen, werken&#13;
en beplantingen, die door hem zelf of een rechtsopvolger zijn aangebracht of van&#13;
de eigenaar tegen vergoeding van de waarde zijn overgenomen (art. 5.7.1.11 lid 1).&#13;
Geen onderwerp van erfpacht is tijdens de totstandkoming van het NBW zo in discussie&#13;
geweest als dat van de waardevergoeding na beëindiging. Men moet daarbij&#13;
bedenken dat de wetgever met name de situatie bij de stedelijke erfpacht voor ogen&#13;
heeft gestaan en niet zozeer de agrarische toepassing van erfpacht. Als men de grote&#13;
verscheidenheid van erfpachtsvormen in aanmerking neemt, blijkt de oplossing van&#13;
het probleem niet eenvoudig te zijn. Met name doet zich dan de vraag voor, of in&#13;
de voorwaarden van uitgifte kan worden bepaald dat de erfpachter na het beëindigen&#13;
van het recht van erfpacht generlei aanspraak op vergoeding kan maken. Is dat&#13;
geoorloofd, dan is het wettelijke vergoedinsgsrecht veelal een slag in de lucht. Voert&#13;
men daarentegen de bepaling in, dat een afwijzing van het recht op vergoeding in&#13;
de voorwaarden van uitgifte ongeoorloofd is, dan belast men de erf verpachter met&#13;
het economisch risico van de door de erfpachter aangebrachte werken, zonder dat&#13;
hij een middel heeft om dat te voorkomen.&#13;
De regeling die in art. 5.7.1.11 uit de bus is gekomen laat zich als volgt samenvatten:&#13;
a. De erfpachter heeft een wettelijke melioratierecht, behoudens ingeval van verval -&#13;
lenverklaring. Art. 5.7.1.11 lid 1 en 2.&#13;
b. In de akte van vestiging kan de bepaling worden opgenomen dat de erfpachter&#13;
geen recht op vergoeding heeft.&#13;
c. De onder b bedoelde bepaling heeft echter geen effect, als het werken of beplantingen&#13;
betreft die de erfpachter volgens de akte van vestiging of volgens&#13;
gemeenteverordening verplicht was aan te brengen (art. 5.7.1.11 lid 3 onder d).&#13;
d. Het recht op vergoeding kan de erfpachter ook op geldige wijze in de akte van&#13;
vestiging worden ontzegd, indien de in erfpacht uitgegeven grond een andere&#13;
bestemming heeft dan woningbouw (art. 5.7.1.11 lid 3 onder a).&#13;
e. Het recht op vergoeding kan de erfpachter in de akte van vestiging voorts worden&#13;
onthouden indien de erfpachter de werken en beplantingen niet zelf heeft bekostigd&#13;
of voor het geval dat hij de erfpacht door opzegging zelf beëindigt.&#13;
Als men deze regeling op de land- en tuinbouw zal willen toepassen, komt men tot&#13;
de bevinding dat de erfpachter wel een melioratierecht bij het einde van het erfpachtsrecht&#13;
heeft, doch dat in de akte van uitgifte hem die vergoedingsaanspraak&#13;
kan worden onthouden, reeds omdat de in erfpacht uitgegeven grond een andere&#13;
bestemming heeft dan woningbouw (zie boven onder d). De kwestie of de agrarische erfpachter een recht op vergoeding heeft, wordt aldus&#13;
overgelaten aan de akte van uitgifte en de daarbij overeengekomen voorwaarden.&#13;
In het algemeen, zo kan men constateren, zal bij de erfverpachter het besef leven dat&#13;
een aanspraak op vergoeding aan het einde van het erfpachtsrecht redelijk is. Een&#13;
andere gedragslijn maakt het voor de erfpachter, wiens recht aan een bepaalde termijn&#13;
is gebonden, niet goed mogelijk om leningen en kredieten te verkrijgen met het&#13;
erfpachtsrecht als onderpand, zoals meestal vereist is voor de stichting van gebouwen&#13;
en installaties; daardoor vermindert de animo om erfpachter te worden. Zo is&#13;
het mede in het belang van de erfverpachter om een deugdelijke vergoedingsregeling&#13;
in het vooruitzicht te stellen.&#13;
Is het erfpachtsrecht hypothecair bezwaard, dan heeft de hypotheekhouder van&#13;
rechtswege een pandrecht op de vergoeding (art. 3.9.1.3). De erfverpachter hoeft&#13;
ondertussen met dit pandrecht geen rekening te houden zolang hem dit niet is meegedeeld;&#13;
hij kan de vergoeding met de erfpachter regelen en het verschuldigde bedrag&#13;
aan deze uitbetalen (art. 3.9.2.7 lid 1).&#13;
ad 5. Vervallenverklahng&#13;
Als de erfpachter zijn verplichtingen niet nakomt, dreigt vervallenverklaring. Dat&#13;
is zo volgens het huidige wetboek (art. 780 en 781 BW) en dat blijft zo in het NBW&#13;
(art. 5.7.1.10). De belangrijkste verschillen tussen de oude en de nieuwe regeling&#13;
zijn:&#13;
a. Voor de vervallenverklaring is volgens het NBW steeds een rechterlijk vonnis ver&#13;
eist. Het is betwist of dat in het huidige recht eveneens is voorgeschreven. Voor&#13;
gemeentelijke erfpacht wordt soms betoogd dat de vervallenverklaring bij besluit&#13;
van de gemeenteraad kan worden uitgesproken.26 Deze opvatting wordt door&#13;
het NBW uitgesloten (lid 1 van art. 5.7.1.10).&#13;
b. Is het erfpachtsrecht hypothecair bezwaard, dan moet de dagvaarding tot verval&#13;
lenverklaring aan de hypotheekhouder worden betekend (art. 5.7.1.10 lid 2). De&#13;
ze kan dan zijnerzijds maatregelen nemen om voor behoud van zijn onderpand&#13;
te zorgen, bijv. door de achterstallige canon-verplichting aan te zuiveren en ver&#13;
volgens de uitwinning ter hand te nemen. Een dergelijke betekening van de dag&#13;
vaarding tot vervallenverklaring wordt door de huidige erfpachtsvoorwaarden&#13;
dikwijls voorgeschreven en komt straks in het wetboek te staan. Ontbinding van de pachtovereenkomst wegens&#13;
buitengewone omstandigheden&#13;
In het NBW wordt de oude controverse opgelost of het de rechter vrijstaat wijziging te&#13;
brengen in een overeenkomst, die door een verandering der omstandigheden voor een&#13;
der partijen onevenredig bezwaarlijk is geworden. De materie is te vinden in art.&#13;
6.5.3.11: 'De rechter kan op vordering van een der partijen een overeenkomst wijzigen&#13;
of geheel of gedeeltelijk ontbinden op grond van onvoorziene omstandigheden welke&#13;
van dien aard zijn dat de wederpartij naar maatstaven van redelijkheid en billijkheid&#13;
ongewijzigde instandhouding van de overeenkomst niet mag verwachten'. Het&#13;
vraagstuk dat door deze bepaling wordt bestreken staat bekend onder de benaming&#13;
'imprévision'. Wij kwamen dit voorschrift, zij het in aangepaste vorm, al tegen bij de&#13;
bespreking van de erfdienstbaarheden in het NBW. Nu wordt de kwestie onder ogen&#13;
gezien of dit leerstuk ook betekenis heeft voor het pachtrecht.&#13;
Vooropgesteld moet worden dat de invloed van onvoorziene omstandigheden juist&#13;
bij de pachtovereenkomst door de huidige wetgeving is geregeld. Enerzijds bevat art. 19&#13;
van de Pachtwet de bevoegdheid van de verpachter en pachter om telkens vóór het&#13;
verstrijken van een pachtperiode van drie jaar de Grondkamer te verzoeken een&#13;
herziening van de pachtprijs te gelasten. De Grondkamer herziet de pachtprijs indien&#13;
dit door de goede trouw wordt gevorderd of de gewijzigde omstandigheden dit&#13;
rechtvaardigen. Daarenboven bevatten de artt. 16-18 de mogelijkheid van een&#13;
tussentijdse herziening van de pacht; de vordering daartoe moet worden ingesteld bij&#13;
de Pachtkamer. Art. 16 heeft betrekking op de vordering tot verlaging van de&#13;
pachtprijs indien door buitengewone omstandigheden de opbrengst van het bedrijf&#13;
aanzienlijk minder is geweest dan bij het aangaan van de overeenkomst te verwachten&#13;
was of wanneer de pachter het genot van het gepachte geheel of gedeeltelijk heeft moeten&#13;
missen. De artt. 17 en 18 hebben betrekking op een verhoging van de pachtprijs resp. op&#13;
grond van verhoging der publiekrechtelijke lasten en het uitvoeren door de verpachter&#13;
van buitengewone werken.&#13;
De vraag of naast de bijzondere regeling vervat in de genoemde artikelen nog wel&#13;
plaats is voor toepassing van art. 6.5.3.11 op de pachtovereenkomst, wordt beantwoord&#13;
door art. 7.5.5.8. 'Op grond van art. 6.5.3.11 kan geen wijziging van de tegenprestatie&#13;
worden gevorderd'. Laatstgenoemde bepaling is opgenomen in het zevende boek van&#13;
het NBW bij de titel pacht. Nu zal die bepaling, naar zich laat aanzien, niet&#13;
tegelijkertijd met de boeken 3, 5 en 6 worden ingevoerd. Het ligt immers in het&#13;
voornemen, vooralsnog van het zevende boek slechts de titel die op koop betrekking&#13;
heeft in te voeren en de invoering van de overige onderdelen van het zevende boek naar&#13;
een later tijdstip te verschuiven. Dat neemt niet weg dat het noodzakelijk is thans reeds&#13;
acht te slaan op de inhoud van de bepalingen inzake pacht die voor het NBW in het&#13;
verschiet liggen, omdat te verwachten is dat de rechter reeds met de inhoud van die&#13;
regeling rekening zal houden, als eenmaal de boeken 3, 5 en 6 zullen zijn ingevoerd. Uit de Toelichting wordt duidelijk wat met de aangehaalde bepaling wordt beoogd.&#13;
'Te dien aanzien', zo lezen wij27, 'zal onderscheid gemaakt moeten worden&#13;
tussen de door dat artikel geboden mogelijkheid tot wijziging en die tot gehele of&#13;
gedeeltelijke ontbinding op grond van onvoorziene omstandigheden'.&#13;
De Pachtwet kent, zo lezen wij vervolgens, voor de tegenprestatie in art. 19 reeds&#13;
een algehele herzieningsmogelijkheid. 'Deze omvat, juist vanwege het daarvoor geldende&#13;
ruimere criterium (redelijkheid en billijkheid of gewijzigde omstandigheden)&#13;
ook volledig de mogelijkheid van een beroep op onvoorziene omstandigheden als&#13;
bedoeld in art. 6.5.3.11. Weliswaar betreft het hier slechts een driejarige herziening,&#13;
doch in de praktijk heeft deze, tezamen met de bijzondere regelingen van de artt.&#13;
16-18 Pachtwet, steeds bevredigend gewerkt. Bovendien maakt de samenhang met&#13;
de aan de Grondkamer opgedragen pachtprijscontrole een algemene mogelijkheid&#13;
voor partijen om ook door een beroep op de rechter tot een herziening van de tegenprestatie&#13;
te komen minder wenselijk'.&#13;
Dat houdt evenwel niet in dat toepassing van art. 6.5.3.11 op de pachtovereenkomst&#13;
geheel zal worden uitgesloten. Slechts een herziening van de pachtprijs is op&#13;
grond van art. 6.5.3.11 niet mogelijk. Art. 7.5.6.10 bepaalt vervolgens dat ook de&#13;
overige bepalingen van een pachtovereenkomst niet op grond van art. 6.5.3.11 mogen&#13;
worden gewijzigd. Wat evenwel door deze bepalingen niet onmogelijk wordt gemaakt&#13;
is een gehele of gedeeltelijke ontbinding van de pachtovereenkomst op grond&#13;
van gewijzigde omstandigheden. In de Toelichting28 wordt deze mogelijkheid uitdrukkelijk&#13;
opengelaten.&#13;
Wanneer zal nu voor een zodanige ontbinding aanleiding kunnen bestaan? Dat&#13;
hangt af van de inhoud die aan art. 6.5.3.11 zal worden toegekend en daaromtrent&#13;
tasten wij nog enigszins in het duister. Uit de toelichting die tijdens de parlementaire&#13;
behandeling op het artikel werd gegeven blijkt dat er een bepaald aantal factoren&#13;
is die de toepassing van het artikel zal kunnen rechtvaardigen. Ik noem er hier drie:&#13;
a. De waardeverhouding tussen de prestaties is in ernstige mate verstoord&#13;
Dit zal in het algemeen bij de pachtovereenkomst geen aanleiding mogen zijn voor&#13;
ontbinding, want door de regeling van de pachtprijsaanpassing moeten wij ervan&#13;
uitgaan dat de waardeverhouding tussen de pachtprijs en de verplichting van de verpachter&#13;
niet verstoord kan worden.&#13;
Niettemin kunnen zich omstandigheden voordoen waarbij een herziening van de&#13;
tegenprestatie niet als een adequaat middel tot het opvangen van de onvoorziene&#13;
omstandigheden kan worden aangemerkt, terwijl het gepachte voor de pachter zijn&#13;
economische betekenis heeft verloren. Te denken valt daarbij aan gebeurtenissen&#13;
waardoor voortzetting van de pacht voor de pachter niet zinvol is, zoals zich bijv.&#13;
kan voordoen ingeval van het tenietgaan of de onteigening van een zodanig gedeelte&#13;
van het pachtgoed dat het bedrijf niet meer rendabel is. De pachter zal nu ontbinding&#13;
kunnen verlangen op grond van art. 6.5.3.11. Dit artikel verschaft in het pacht recht een mogelijkheid die volgens art. 1589 BW de huurder in het algemeen toekomt,&#13;
nl. om ingeval van het gedeeltelijk vergaan van het gepachte goed onbinding&#13;
van de pacht te verkrijgen.29 Hetzelfde zal zich m.i. kunnen voordoen als een bedrijf&#13;
gedeeltelijk op eigen grond en gedeeltelijk op pachtgrond wordt uitgeoefend&#13;
en door onteigening van de eigen grond de exploitatie van het gepachte voor de&#13;
pachter niet langer rendabel is. Art. 6.5.3.11 verschaft hem nu een middel voor een&#13;
ontbinding van de pachtovereenkomst.&#13;
b. De pachtovereenkomst heeft haar zin verloren doordat het doel dat partijen ermee&#13;
hadden willen bereiken onbereikbaar is geworden&#13;
Ik gebruik hiervoor een voorbeeld dat ik ontleen aan de Mem. v. Antwoord op art.&#13;
6.5.3.11, aangepast aan agrarische situaties.30&#13;
Een blikgroentefabrikant heeft met een aantal akkerbouwers een pachtovereenkomst&#13;
gesloten en daarbij het beding gemaakt dat op het land een bepaalde groente&#13;
zal worden verbouwd, die aan de fabriek moet worden geleverd. Een uitvinding&#13;
waarvan de mogelijkheid buiten de gezichtskring van partijen ligt heeft tot gevolg&#13;
dat de fabriek niet meer rendabel kan werken en faillisement is het gevolg. De faillissementscurator&#13;
vordert en verkrijgt ontbinding van de pachtovereenkomst op grond&#13;
van art. 6.5.3.11 en kan het land pachtvrij verkopen.&#13;
Een dergelijke toepassing van art. 6.5.3.11 zal tot de zeldzaamheden behoren. De&#13;
pachtovereenkomst wordt immers doorgaans niet met een bepaald doel aangegaan,&#13;
anders dan om de pachter in het algemeen in staat te stellen tot uitoefening van het&#13;
land- en tuinbouwbedrijf. Een dergelijke pachtovereenkomst zal niet gemakkelijk&#13;
zin en functie kunnen verliezen, zodat het beginsel waarop hier wordt gedoeld niet&#13;
aan de orde kan komen.&#13;
c. De veronderstelling waarop de pachtovereenkomst is gebaseerd komt niet langer&#13;
uit&#13;
Evenals iedere andere overeenkomst, staat ook de pachtovereenkomst bloot aan&#13;
nietigverklaring op grond van dwaling.31 Voor het huidige recht alsmede voor het&#13;
NBW geldt daarbij de regel, dat dwaling omtrent een toekomstige omstandigheid&#13;
geen nietigverklaring rechtvaardigt.32&#13;
Ingeval van dwaling omtrent toekomstige gebeurtenissen staat in het huidige recht&#13;
geen rechtsweg open. In het NBW is dat in zoverre anders, dat een dwaling omtrent&#13;
een toekomstige omstandigheid art. 6.5.3.11 tot toepassing kan brengen. Dat zou&#13;
zich nu ook bij de pachtovereenkomst kunnen voordoen, al lijkt het niet eenvoudig&#13;
om daarvoor ruimte te vinden, gezien de artt. 16-19 van de Pachtwet. Op vordering an de pachter zal bijv. een pachtovereenkomst met behulp van art. 6.5.3.11 ontbonden&#13;
kunnen worden, indien door een maatregel van de eigen of van een buitenlandse&#13;
overheid het door de pachter geteelde produkt blijvend onverkoopbaar is&#13;
geworden.&#13;
Het zal wederom niet dikwijls zijn, dat de pachter hierop zal moeten terugvallen.&#13;
Tot nu toe werd voornamelijk de ontbinding van de pachtovereenkomst terzake van&#13;
art. 6.5.3.11 besproken, voor zover deze door de pachter wordt verlangd. Interessant&#13;
is ook de vraag of er soms voor de verpachter een mogelijkheid bestaat ontbinding&#13;
van de pachtovereenkomst op grond van een der onder a of c vermelde omstandigheden&#13;
te verkrijgen. Daarvoor zijn wel mogelijkheden aanwezig doch deze zijn&#13;
beperkt omdat men voortdurend in botsing komt met dwingende regelingen in het&#13;
pachtrecht. Zo zal de verpachter die door een onverwachte ontwikkeling een bijzonder&#13;
goede koopprijs voor zijn grond kan krijgen, mits deze vrij van pacht wordt opgeleverd,&#13;
geen beroep op art. 6.5.3.11 toekomen: het middel mag niet worden aangewend&#13;
om de bepalingen betreffende het voorkeursrecht van de pachter te ontkrachten.&#13;
Al met al moeten wij concluderen, dat de invloed van art. 6.5.3.11 op het pachtrecht&#13;
van geringe betekenis zal zijn. Investeringen van de pachter op gepachte grond&#13;
Het is geenszins uitzonderlijk dat door de pachter omvangrijke werken en verbeteringen&#13;
op het pachtbedrijf worden aangebracht. In de tuinbouw is dat een reeds sedert&#13;
de tweede wereldoorlog bekend verschijnsel. De pachter van tuinbouwgrond&#13;
ziet kans ook een klein areaal exploitabel te maken, mits zulks gepaard gaat met de&#13;
bouw van kassen en warenhuizen, voorzien van alle moderne uitrusting die daarbij&#13;
hoort. De wettelijke bepalingen inzake pachtvoortzetting en het wettelijk voorkeursrecht&#13;
tot koop geven de tuinder het vooruitzicht dat hij van de door hem aangebrachte&#13;
verbeteringen zal kunnen profiteren totdat deze zullen zijn afgeschreven.&#13;
Soortgelijke verschijnselen vertonen zich nu ook in andere sectoren van het landbouwbedrijf.&#13;
Het is dikwijls weinig passend van de verpachter te verlangen dat hij&#13;
de noodzakelijke verbeteringen dient te bekostigen. In de eerste plaats is de verpachter&#13;
daarin niet geïnteresseerd, omdat hij er niet zeker van zal zijn dat hij de lastenverhoging&#13;
die zulks voor hem meebrengt in een verhoging van de pachtprijs kan&#13;
opvangen.33 In de tweede plaats gaat het hier dikwijls om specifieke, aan de persoon&#13;
en de bedrijfsomstandigheden van de exploitatie aangepaste investeringen, waarop&#13;
een buitenstaande (de verpachter) zich niet kan instellen.&#13;
Voor de pachter doet zich dan de vraag voor op welke wijze hij voor de bekostiging&#13;
van de investeringen een passende financiering kan vinden. Ik wil ervan uitgaan&#13;
dat deze inrichtingen doorgaans onroerend zijn, zodat zij niet in zekerheidseigendom&#13;
kunnen worden overgedragen of - als het NBW zal zijn ingevoerd - in&#13;
bezitloos pandrecht gegeven kunnen worden. Evenmin kan de pachter de door hem&#13;
aangebrachte verbeteringen hypothecair verbinden, want hij is er geen eigenaar van&#13;
geworden. De verpachter is eigenaar van de grond en al hetgeen met de grond wordt&#13;
verenigd behoort hem mitsdien in eigendom toe. Deze regel geldt in het bestaande&#13;
en ook in het komende recht. Volgens art. 3.1.1.2 zijn o.m. onroerend de grond alsmede&#13;
de gebouwen en werken die duurzaam met de grond zijn verenigd, hetzij&#13;
rechtstreeks hetzij door vereniging met andere gebouwen of werken. Onverschillig is&#13;
daarbij, door wie deze verbinding is tot stand gebracht. Volgens art. 5.3.1 omvat de&#13;
eigendom van de grond mede de gebouwen en werken die duurzaam met de grond zijn&#13;
verenigd, hetzij rechtstreeks, hetzij door vereniging met andere gebouwen en werken.&#13;
Aan de toepassing van deze regels van het zakenrecht staat niet in de weg, dat de&#13;
door de pachter gestichte opstallen geen deel van de pacht uitmaken.34&#13;
Voor de financiering van de bouw van kassen, warenhuizen, bedrijfsgebouwen en&#13;
stallen is het dikwijls noodzakelijk dat deze kassen en opstallen in de een of andere&#13;
vorm als zekerheid kunnen worden verbonden. Nu daarvoor door de pachter geen&#13;
hypotheek kan worden gevestigd zal men andere middelen te baat willen nemen. Ik&#13;
bespreek eerst de situatie in het huidige recht en ga vervolgens onderzoeken, of in&#13;
de bestaande toestand door het NBW verbetering zal worden gebracht. Het huidige recht kent vier methoden die moeten worden besproken; t.w. 1. hypotheek&#13;
te vestigen door de verpachter; 2 een recht van erfpacht te vestigen ten behoeve&#13;
van de pachter dat vatbaar is voor hypothecaire bezwaring; 3. inpandgeving van het&#13;
melioratierecht en 4. inpandgeving van de afbraakrechten.&#13;
Ad 1. Soms zal de verpachter bereid gevonden kunnen worden om op het verpachte&#13;
goed hypotheek te vestigen tot zekerheid van de lening die de pachter moet aangaan&#13;
om de financiering te bewerkstelligen; bijv. wanneer de verpachter een familielid is&#13;
van de pachter. Als algemene oplossing schiet dit middel evenwel tekort, omdat de&#13;
pachter geen recht heeft om deze medewerking van de verpachter te verlangen. Dat&#13;
betekent dat middel 1 doorgaans niet kan worden toegepast.&#13;
Ad 2. Hetzelfde moet worden gezegd van het tweede middel. Gezien de omvangrijke&#13;
investeringen die de tuinders zich soms moeten getroosten om hun bedrijf aan de&#13;
moderne eisen aan te passen - een miljoen gulden per ha is geen uitzondering -&#13;
lijkt het beslist niet ongemotiveerd om in zulke gevallen het pachtrecht door een erfpachtsrecht&#13;
te vervangen. Dit erfpachtsrecht zou dan door dezelfde condities als het&#13;
pachtrecht moeten worden beheerst (art. 59 Pw) en daarvan slechts verschillen doordat&#13;
ingeval van uitwinning de grondeigenaar niet meer gekend wordt in de aanwijzing&#13;
van de bedrijfsopvolger. Als algemene oplossing van het hier aan de orde gestelde&#13;
vraagstuk schiet dit middel tekort, aangezien in het huidige recht geen instrument&#13;
bestaat om de verpachter tot medewerking aan de omzetting van het pachtrecht in&#13;
een erfpachtsrecht te noodzaken.&#13;
Ad 3. De pachter heeft een melioratierecht terzake van de door hem aangebrachte&#13;
verbeteringen, dat geregeld is in art. 31 van de Pachtwet. Bij het einde van de pacht&#13;
is volgens het genoemde artikel de verpachter verplicht de pachter voor de verbeteringen&#13;
welke door deze in de laatst verlopen twintig jaar aan het gepachte zijn aangebracht&#13;
een naar billijkheid te bepalen vergoeding te geven.35 Dit vergoedingsrecht&#13;
leent zich voor inpandgeving tot zekerheid voor een geldlening welke de pachter&#13;
aangaat ter financiering van de door hem gestichte investeringen.&#13;
Uit het oogpunt van zekerheid kan dit pandrecht evenwel niet hoog worden aangeslagen.&#13;
In de eerste plaats wordt in lid 2 van art. 31 bepaald dat de vergoeding&#13;
lager wordt gesteld naarmate de pachter de vruchten van de aangebrachte verbeteringen&#13;
heeft kunnen genieten. In enkele gunstige jaren kan derhalve de zekerheid&#13;
voor de pandhouder als sneeuw onder de zon zijn verdwenen. Belangrijker is nog&#13;
dat deze zekerheid alleen kan worden gerealiseerd wanneer aan de pacht een einde&#13;
komt. Als de pachter wel de pacht doch niet rente en aflossing over de lening betaalt&#13;
is de pandhouder machteloos.&#13;
Ad 4. Blijft als enige methode over de inpandgeving van het recht om de door de&#13;
pachter aangebrachte verbeteringen af te breken en de afkomende materialen tot&#13;
zich te nemen. Het behoeft nauwelijks betoog dat de onderpandswaarde van een dergelijk afbraakrecht gering is. Zelfs is de wettelijke grondslag van dit afbraakrecht&#13;
zwak. In het pachtrecht bestaat daarvoor geen regeling en men moet terugvallen op&#13;
art. 1603 BW. Meestal neemt men echter aan dat dit artikel sedert de invoering van&#13;
de pachtwetgeving in 1937 niet meer voor de pachtovereenkomst geldt. Daarom&#13;
moet voor een overdracht of inpandgeving van het afbraakrecht eerst een afzonderlijke&#13;
overeenkomst tussen de pachter en de verpachter worden opgemaakt, terwijl&#13;
de zekerheid vervolgens nauwelijks meer dan symbolische waarde heeft.&#13;
Dit is de situatie in de huidige wetgeving. Verandert daaraan iets door de invoering&#13;
van het NBW?&#13;
Bij de beantwoording van deze vraag moet men letten op art. 6.4.3.1, de algemene&#13;
bepaling inzake ongerechtvaardigde verrijking. 'Hij die ongerechtvaardigd is verrijkt&#13;
ten koste van een ander, is verplicht, voor zover dit redelijk is, diens schade&#13;
te vergoeden tot het bedrag van zijn verrijking". Opgemerkt moge worden dat het&#13;
artikel de actie terzake van ongegronde verrijking onderbrengt bij de verplichting&#13;
tot schadevergoeding, zodat deze actie onderworpen is aan de bepalingen van afdeling&#13;
6.1.9, waar men de algemene regeling van de actie tot schadevergoeding aantreft.&#13;
Op zich zelf is de toepassing van de ongerechtvaardigde verrijkings-actie op de&#13;
door een huurder aangebrachte verbeteringen niet uitgesloten. Dat blijkt uit de Toel.&#13;
Meijers.37 'Veranderingen en toevoegingen kunnen een verrijking van de verhuurder&#13;
ten koste van de huurder ten gevolge hebben: veranderingen die verbeteringen zijn&#13;
en niet ongedaan gemaakt kunnen worden of die door de huurder niet ongedaan&#13;
gemaakt mogen worden omdat dit niet zonder beschadiging van het gehuurde goed&#13;
mogelijk is. De vraag of terzake daarvan de huurder aanspraak heeft op vergoeding,&#13;
moet aan de hand van art. 6.4.3.1 worden beantwoord'.&#13;
Ondertussen behoeft men er niet op te rekenen dat art. 6.4.3.1 een rol zal kunnen&#13;
spelen bij de vergoeding die de pachter van de verpachter kan verlangen terzake van&#13;
de door hem aangebrachte verbeteringen. Aan art. 31 Pw is in het NBW - dat&#13;
wordt art. 7.5.6.7 - een nieuw lid toegevoegd, waarin de algemene regeling van art.&#13;
6.4.3.1 inzake ongerechtvaardigde verrijking voor de pacht buiten toepassing wordt&#13;
verklaard.38 Nu zullen van het zevende boek weliswaar, naar zich laat aanzien, met&#13;
de inwerkingtreding van de boeken 3, 5 en 6 slechts enkele onderdelen worden ingevoerd&#13;
en daar behoort de pacht niet bij; dat gebeurt later. Als echter in het Ontwerp&#13;
art. 7.5.6.7 in de voorgestelde vorm wordt gehandhaafd is het niet aannemelijk dat&#13;
ook vóór de invoering van laatstbedoeld artikel de bepaling inzake ongerechtvaardigde&#13;
verrijking op het vorderingsrecht van de pachter kan worden toegepast.&#13;
Ik zou het betreuren wanneer de rechtsvordering terzake van ongegronde verrijking&#13;
bij de materie van de door de pachter aangebrachte verbeteringen volkomen&#13;
zou worden uitgesloten. Ook al blijft het systeem van art. 31 Pw intact, kan ik mij&#13;
een toepassing van art. 6.4.3.1 voorstellen, die met de Pachtwet niet onverenigbaar is. Daarbij moet worden vooropgesteld dat art. 31 Pw alleen aan de orde komt als&#13;
de pacht eindigt. Er is echter vóór die tijd reeds een verrijking van de verpachter&#13;
opgetreden door het enkele feit dat de pachter de verbetering heeft aangebracht, omdat&#13;
deze onroerend is en aldus de onderpandswaarde van het onroerend goed voor&#13;
de verpachter heeft verhoogd. Zoals reeds eerder werd aangeduid, moet men daarbij&#13;
mede in aanmerking nemen dat de kosten die aan de verbetering zijn verbonden,&#13;
veelal een veelvoud van de waarde van de ondergrond uitmaken. Ik zou beslist niet&#13;
willen betogen dat nu de verpachter gehouden zou zijn uit hoofde van ongerechtvaardigde&#13;
verrijking een daarmee overeenkomende vergoeding aan de pachter te&#13;
voldoen. Wel kan ik mij het volgende voorstellen.&#13;
Volgens art. 6.1.9.9 NBW behoeft schadevergoeding niet in geld te worden voldaan.&#13;
De rechter kan namelijk op vordering van de benadeelde - in ons geval de&#13;
pachter, door wiens verbeteringen de waarde van het onroerend goed is verhoogd&#13;
- schadevergoeding in andere vorm dan betaling van een geldsom toekennen. De&#13;
bepaling is mede van toepassing op de ongerechtvaardigde verrijking in het NBW,&#13;
welke immers als een actie tot schadevergoeding is geregeld. Deze andere vorm van&#13;
vergoeding zou kunnen bestaan in een zakelijk recht toe te kennen aan de pachter,&#13;
waardoor hij in staat wordt gesteld onderpand te geven voor de omvangrijke investeringen,&#13;
die hij heeft verricht. Daardoor wordt tevens voorkomen dat de onderpandswaarde&#13;
van de door de pachter bekostigde voorzieningen aan de verpachter&#13;
ten goede komt.&#13;
Een dergelijke ingreep in het Ontwerp boek 7 NBW kan op eenvoudige wijze worden&#13;
verricht door in het vijfde lid van art. 7.5.6.7 te laten uitkomen dat de uitsluiting&#13;
van de actie terzake van ongerechtvaardigde verrijking alleen geldt voor de&#13;
vergoedingsaanspraak aan het einde van de pacht.&#13;
Het zakelijk recht van de pachter, dat mij daarbij voor ogen staat, zal uitsluitend&#13;
betrekking hebben op het perceel, waarin door hem is geïnvesteerd en dus niet het&#13;
gehele pachtgoed omvatten.&#13;
Het wil mij voorkomen dat een dergelijke regeling betere uitkomsten geeft dan&#13;
de elders voorgestelde verbeterde regeling van het melioratierecht39, omdat melioratierecht&#13;
pas ingeval van beëindiging van de pacht gerealiseerd kan worden. Een&#13;
bezwaar tegen de uitbreiding van het melioratierecht is tevens dat men daarbij de&#13;
verpachter met het financiële risico van de door de pachter aangebrachte investeringen&#13;
belast en dat is iets wat in de regel niet van hem kan worden gevergd.&#13;
Dit voorstel wijkt ook in menig opzicht af van het voorstel de Haan, die van oordeel&#13;
is dat het de voorkeur verdient om hypotheek op pachtrecht mogelijk te&#13;
maken.40 Met dat voorstel kan ik reeds daarom niet meegaan, omdat dit dan voor&#13;
alle pachtrechten zou dienen te gelden, ook in die gevallen waarin door de pachter&#13;
helemaal niet in grond of gebouwen werd geïnvesteerd. In zodanige gevallen&#13;
ontbreekt echter de rechtvaardiging voor het terzijdestellen van de positie van de&#13;
verpachter, die een noodzakelijke consequentie is van de door de Haan voorgestelde&#13;
hypotheek op het pachtrecht. De principiële bezwaren die aan zijn voorstel&#13;
zijn verbonden - hypotheek op een persoonlijk recht laat zich moeilijk inpassen in het systeem van ons zaken- en verbintenissenrecht - laat ik verder buiten beschouwing.&#13;
Men zal dan misschien vragen, wat voor zakelijk recht voor de pachter in aanmerking&#13;
komt ter vervanging van de pacht. Ik denk dan aan erfpacht onder dezelfde&#13;
condities als waaronder de pacht werd aangegaan. De regeling van art. 6.1.9.9 is&#13;
soepel genoeg om dat mogelijk te maken. Het tegen een zodanig erfpachtsrecht aangevoerde&#13;
bezwaar dat de verpachter daarmee ongewild een deel van zijn vermogen&#13;
weggeeft41 vervalt als men in aanmerking neemt dat een dergelijke vervanging beperkt&#13;
moet blijven tot de gevallen waarin de investeringen van de pachter een veelvoud&#13;
bedragen van de waarde van de grond. In mijn gedachtengang zal deze vorm&#13;
van erfpacht slechts een bescheiden toepassing vinden.&#13;
De kwestie is nu alleen nog of wij daarmee de pachter in voldoende mate helpen&#13;
en dat hangt weer af van de onderpandswaarde die aan het voorgestelde erfpachtsrecht&#13;
kan worden toegekend. Niet in alle gevallen zal daarmee een passende oplossing&#13;
kunnen worden verkregen. Men kan daarbij, zo zou ik menen, twee verschillende&#13;
situaties onderscheiden.&#13;
Enerzijds investeren pachters dikwijls in bedrijfsgebouwen, die met de gepachte&#13;
hoeve één geheel vormen. Vestigt men nu een erfpachtsrecht op het door de pachter&#13;
bekostigde bedrijfsgebouw, dan valt daaraan nauwelijks enige onderpandswaarde&#13;
toe te kennen. Het bedrijfsgebouw zal in het merendeel der gevallen geen waarde&#13;
hebben, anders dan in combinatie met de hoeve waarmee het één geheel uitmaakt&#13;
en op die hoeve heeft de pachter geen erfpachtsrecht verkregen. Hier is dus de remedie&#13;
van het erfpachtsrecht niet goed bruikbaar.&#13;
Anders staat het bij de bouw van kassen en warenhuizen op gepachte grond. Deze&#13;
vormen gewoonlijk een afzonderlijke eenheid en zijn mitsdien ook voor andere tuinders&#13;
dan de oorspronkelijke pachter bruikbaar. Hier kan de oplossing van het erfpachtsrecht&#13;
wel dienst doen. De aansprakelijkheid terzake van onrechtmatige daad&#13;
A. In het huidige recht&#13;
De aansprakelijkheid terzake van onrechtmatige daad is tot nu toe in het agrarische&#13;
bedrijfsleven van beperkte betekenis geweest. De meest belangrijke aanknopingspunten&#13;
voor aansprakelijkheid van de agrarische ondernemer voor het huidige recht&#13;
zijn: a. De aansprakelijkheid voor ondergeschikten; b. de aansprakelijkheid voor&#13;
motorrijtuigen en c. de aansprakelijkheid voor dieren.&#13;
Ad a. Hier moet men niet alleen denken aan aansprakelijkheid voor personeel, maar&#13;
ook voor de in eigen bedrijf meewerkende familieleden, al dan niet tegen beloning.&#13;
42&#13;
Ad</content><legacyfootnotes>¹ Met zie Asser-Beekhuis, Zakenrecht II blz. 192-196, waar een overzicht van alle bestaande opvattingen&#13;
wordt gegeven.&#13;
² NJ 1957, 495.&#13;
3. Mem. v. Antwoord op art. 5.6.1; Pari. Gesch. boek 5 NBW blz. 250.&#13;
4. Toel. Meijers bij art. 6.5.3.11, Pari. Gesch. boek 6 NBW, blz. 969.&#13;
5. Oorspronkelijk was in art. 5.6.8 lid 2 bepaald dat de rechter aan de wijziging of opheffing de voor&#13;
waarde kan verbinden aan de eigenaar van het heersend erf een schadeloosstelling uit te keren. Later&#13;
is deze bepaling vervallen en overgebracht naar art. 5.6.Sba. Daaruit blijkt dat met de door de rechter&#13;
te stellen 'voorwaarden' met name aan een financiële vergoeding moet worden gedacht. Dat sluit te&#13;
vens aan bij de betekenis van dezelfde term in art. 6.5.3.12a. (Schoordijk, Het algemeen gedeelte van&#13;
het verbintenissenrecht NBW, blz. 532.)&#13;
6. NJ 1940, 649.&#13;
7. Men zie Hof Arnhem 30 september 1981, NJ 1983, 52: hier ging de interpretatie-uitweg niet op.&#13;
8. Men zie over kabels en leidingen bij een uitweg krachtens burenrecht Pres. Rb. Assen 19 augustus&#13;
1968, NJ 1969, 214 en Rb. Assen 6 mei 1969, NJ 1969, 457.&#13;
9. Dat ook de pachter gebonden kan zijn blijkt uit art. 6.5.3.4 lid 1 en Toel. Meijers bij het artikel, Par.&#13;
Gesch. boek 6 NBW blz. 937.&#13;
10. Asser-Beekhuis, Zakenrecht II, blz. 180-181&#13;
11. Asser-Beekhuis, Zakenrecht II, blz. 177.&#13;
12. Suyling, Zakenrecht nr. 207.&#13;
13. Toel. Meijers in Pari. Gesch. boek 5 NBW blz. 221.&#13;
14. Mem. v. Antwoord Pari. Gesch. boek 5 NBW blz. 222, art. 5.5.1. lid 2.&#13;
15. Pari. Gesch. boek 5 NBW blz. 222.&#13;
16. Men zie omtrent de toepassing van het erfpachtsrecht in de landbouw D.L. Rodrigues Lopes, Pacht,&#13;
blz. 7 (serie recht en praktijk nr. 31).&#13;
17. Men zie hieromtrent in uiteenlopende zin Plantenga, Pr. Br. Cand. Not. 1957 blz. 38; Treurniet,&#13;
blz. 111.&#13;
18. Men zie hieromtrent Asser-Beekhuis, Zakenrecht II, blz. 241.&#13;
19. Mem. v. Antwoord in Pari. Gesch. boek 5 NBW blz. 313, tweede alinea van beneden.&#13;
20. Mem. v. Antwoord in Pari. Gesch. boek 5 NBW blz. 313, vierde alinea van boven.&#13;
21. Men zie HR 8 december 1982, NJ 1983, 686. &#13;
22. Men zien Willems in WPNR 5350, blz. 318 linker kolom die de uiteenlopende opvattingen vermeldt.&#13;
23. Zie Houwing, de Pachtwet nr. 311; De Haan, Pachtrecht blz. 376, noot 4.&#13;
24. Zakenrecht II, blz. 243.&#13;
25. Houwing, de Pachtwet nr. 409; De Haan, Pachtrecht blz. 541.&#13;
26. De Nederlandse Gemeente, 1955 blz. 559 rechter kolom.&#13;
27. Op blz. 963.&#13;
28. Blz. 964.&#13;
29. Men verg. De Haan, Pachtrecht blz. 562.&#13;
30. Pari. Gesch. boek 6 NBW blz. 976.&#13;
31. Houwing, De Pachtwet nr. 198 en 235.&#13;
32. Men zie voor het huidige recht HR 10 juni 1932, NJ 1933, 5; 21 februari 1947, NJ 1947, 269. In het&#13;
NBW: art. 6.5.2.11 laatste lid.&#13;
33. Men zie daaromtrent B. Dam in De Pacht 1968 blz. 194-199 en Hanegraaff in De Pacht 1976 blz.&#13;
259-260.&#13;
34. C.G. 9 oktober 1978, Agr. r. 1982 blz. 397 en daaromtrent Houwing in Agr. r. 1984, blz 63-66.&#13;
35. Dit vergoedingsrecht is ook van belang bij onteigening. Men zie van Wijmen, Onteigeningsrecht&#13;
(losbl. editie) V, par. 2, nr 2 blz. 445-446.&#13;
37. Bij art. 7.4.3.3 (blz. 928).&#13;
38. Dat sluit aan bij het huidige recht: buiten de regeling van art. 31 Pw kan de pachter geen aanspraak&#13;
op vergoeding doen gelden krachtens enig beginsel van ongegronde verrijking (Rb Leeuwarden 18 de&#13;
cember 1975, De Pacht 1977, blz. 419).&#13;
39. Rodrigues Lopes in Agr. R. 1982, blz. 270.&#13;
40. Zie de Pacht 1963, Preadvies blz. 43&#13;
41. Zie De Haan, Preadvies in de Pacht 1963, blz. 37&#13;
42. Asser-Rutten, Ver. recht III blz. 156.&#13;
43. HR 16 april 1942, NJ 1942, 394.&#13;
44. HR 15 oktober 1915, NJ 1915, 1071; W 9937, 2 januari 1931, NJ 1931, 348; W. 12255.&#13;
45. NJ 1966, 338; VR 1964, 5;AA XVIII blz. 38.&#13;
46. NJ 1980, 353.&#13;
47. Men zie omtrent deze aansprakelijkheid HR 1 juli 1977, NJ 1978, 73; VR 1978, 80; Rb. Breda 22 juni&#13;
1965, VR 1968, 8 (paard); Hof Arnhem 16 mei 1972, VR 1973, 109 (koe); Rb. Assen 16 januari 1962, NJ&#13;
1963, 301 (schapen); Rb. den Bosch 11 september 1970, VR 1973, 17 (verbroken afrastering).&#13;
48. Pari. Gesch. boek 6 NBW blz. 719. De geciteerde passage is afkomstig uit de Toelichting op het oor&#13;
spronkelijke art. 6.3.9, doch dat artikel - dat samen met de overige bepalingen inzake onrechtmatige&#13;
daad bij de Mem. van Antwoord een grondige wijziging onderging - bevatte reeds de beide aansprakelijkheidsvereisten,&#13;
welke later werden opgenomen in het eerste lid van art. 6.3.2.2. Deze passage&#13;
uit de Toelichting is dus van belang gebleven. Men zie Pari. Gesch. boek 6 NBW blz. 727, tweede&#13;
alinea, op art. 6.3.2.2.&#13;
49. Het nieuw BW in 400 trefwoorden, blz. 119.&#13;
50. Pari. Gesch. boek 6 NBW blz. 728 tweede alinea van beneden.&#13;
51. Men zie J.H. Nieuwenhuis, Anders en eender, rede Leiden blz. 33-36.&#13;
52. HR 16 april 1942, NJ 1942, 394.&#13;
53. Het artikel wordt hier weergegeven in de tekst volgens nota van wijzigingen in wetsontwerp 17 541&#13;
nr. 4.&#13;
54. Schoordijk, Het algemeen gedeelte van het verbintenissenrecht NBW blz. 394.&#13;
55. Men zie bijv. Rb. Maastricht 5 oktober 1967, NJ 1969, 355 (weggewaaide antenne); Rb. Groningen&#13;
5 mei 1961, NJ 1961, 389 (maaimachine) Rb. Groningen 25 juni 1954, NJ 1955, 107 (hijsmachine).&#13;
56. Art. 1404 BW; HR 31 mei 1963, NJ 1966, 338.&#13;
57. Pari. Gesch. boek 6 NBW blz. 763, derde alinea van beneden.&#13;
58. Pari. Gesch. boek 6 NBW blz. 748.</legacyfootnotes><footnotes><footnote/></footnotes><auteurs>P.A. Stein</auteurs><published>1984-04-01 00:00:00</published><modified>1984-04-01 00:00:00</modified><editiondate>1984-04-01</editiondate><htmlpath>https://denhollander.info/artikel/6412</htmlpath></article>
</articles></edition>