<edition><articles><article><jaar>2019</jaar><naam>Tijdschrift voor Agrarisch Recht</naam><uitgave>7/8</uitgave><aflevering>7</aflevering><searchword>TvAR 7/8/2019</searchword><id>15719</id><udhid>UDH:TvAR/15719</udhid><titel>De nieuwe regeling van het voorkeursrecht in de Aanvullingswet grondeigendom:  een kritische beschouwing</titel><searchwords><searchword>TvAR 7/8/2019</searchword><searchword>UDH:TvAR/15719</searchword></searchwords><attachments><attachment><name>20653.pdf</name><extention>pdf</extention><url>https://denhollander.info/download/20653/ci</url></attachment></attachments><inleiding>&lt;p&gt;Het wetsvoorstel voor de Aanvullingswet grondeigendom Omgevingswet (hierna: Aanvullingswet grondeigendom), dat op 4 februari 2019 naar de Tweede Kamer is gestuurd, voorziet in een nieuwe integrale regeling van het wettelijke grondbeleidsinstrumentarium. Ook het publiekrechtelijk voorkeursrecht is daarin ondergebracht. &lt;br /&gt;De huidige Wet voorkeursrecht gemeenten (hierna: Wvg) verdwijnt en keert in gewijzigde vorm terug als onderdeel van de Omgevingswet. In deze bijdrage wordt allereerst stilgestaan bij de voorgeschiedenis en de regeling van huidige Wvg. &lt;br /&gt;Vervolgens wordt ingegaan op de achtergrond van de integratie van de Wvg in de Omgevingswet. Daarna wordt de nieuwe regeling van het voorkeursrecht in de Aanvullingswet grondeigendom besproken, waarbij de nadruk ligt op de wijzigingen ten opzichte van de Wvg. &lt;br /&gt;Ik sluit af met een conclusie, waarbij ik zal ingaan op de vraag of de gestelde doelen met het wetsvoorstel worden bereikt.&lt;/p&gt;</inleiding><content>&lt;h3&gt;1. Totstandkomingsgeschiedenis van de huidige Wvg&lt;/h3&gt;&#13;
&lt;p&gt;De huidige Wvg kent een lange voorgeschiedenis. Al sinds het midden van de jaren zestig van de vorige eeuw werd zowel van bestuurlijke zijde als in het parlement bij herhaling gepleit voor de invoering van een wettelijk recht van voorrang voor de gemeentebesturen in het rechtsverkeer met betrekking tot onroerende goederen. Daarmee zou hun positie bij de grondverwerving ten behoeve van de verwezenlijking van het ruimtelijke beleid moeten worden versterkt. Gemeenten konden tot dan toe gronden alleen minnelijk verwerven of onteigenen. Minister van Justitie Samkalden presenteerde in 1966 een eerste voorontwerp van een wettelijke regeling. Mede vanwege de principi&amp;euml;le discussies over het grondbeleid, in het bijzonder in het kabinet-Den Uyl, dat daarover uiteindelijk in 1977 zou vallen, zou het nog tot 1 januari 1985 duren totdat de Wvg in werking trad.[2]&lt;/p&gt;&#13;
&lt;p&gt;De Wvg verschaft gemeenten ten opzichte van marktpartijen een voorkeurspositie als de eigenaar besluit zijn gronden te verkopen. Als de gemeenteraad de gronden heeft betrokken in een aanwijzingsbesluit, moet de eigenaar zijn gronden eerst aan de gemeente te koop aanbieden. Anders gezegd, de eigenaar heeft een aanbiedingsplicht. De Wvg kent drie doelen, te weten: 1) versterking van de regierol van de gemeenten bij de uitvoering van ruimtelijk beleid, 2) vergroting van de inzichtelijkheid in de grondmarkt en 3) prijsbeheersing. Het publiekrechtelijk voorkeursrecht kenmerkt zich ten opzichte van het onteigeningsinstrument als een passief verwervingsinstrument. De gemeente kan namelijk alleen maar een perceel kopen als de eigenaar het initiatief tot verkoop neemt.&lt;/p&gt;&#13;
&lt;p&gt;Oorspronkelijk was het toepassingsgebied beperkt tot gemeenten met een zgn. uitbreidingstaakstelling. Er kon uitsluitend een voorkeursrecht worden gevestigd op gronden binnen de bebouwde kom of in stads- en dorpsvernieuwingsgebieden. Op 17 juli 1996 verviel de toevoeging &amp;lsquo;voor de bebouwde kom&amp;rsquo;, waardoor een gemeente in principe op haar gehele grondgebied een voorkeursrecht kon vestigen. Op 1 september 2002 is een wetswijziging op initiatief van o.a. het kamerlid Depla in werking getreden. Aanleiding vormde een tweetal arresten van de Hoge Raad van 10 en 17 november 2000 op basis waarvan de positie van gemeenten werd verzwakt bij het gebruik van de Wvg.[3] De Wvg werd gewijzigd om het voor gemeenten mogelijk te maken om zgn. ontwijkingsconstructies eenvoudiger aan te pakken. Verder werden de uitzonderingsmogelijkheden voor optie- en koopovereenkomsten aangescherpt. Op 1 februari 2004 werd het niet alleen voor gemeenten met een uitbreidingstaakstelling, maar voor alle gemeenten in Nederland mogelijk om het gemeentelijk voorkeursrecht in te zetten. Op 1 juli 2008 traden de Wet ruimtelijke ordening (hierna: Wro) en de Invoeringswet Wro in werking. De Invoeringswet Wro voorzag in een aantal belangrijke wijzigingen van de Wvg. In de eerste plaats werden de nieuwe planfiguren van de Wro in de Wvg ge&amp;iuml;ntroduceerd, die de planologische grondslag van het voorkeursrecht vormen. In de tweede plaats werden de vestigingsgrondslagen vereenvoudigd. Tenslotte werd het ook voor de provincies en het Rijk mogelijk om een voorkeursrecht te vestigen. Op 1 juli 2010 werd de aanbiedingsprocedure aanzienlijk vereenvoudigd, werd een nieuwe regeling voor de bekendmaking en inwerkingtreding van het voorkeursrecht ge&amp;iuml;ntroduceerd, werd de ontheffing van GS geschrapt en werd de mogelijkheid tot vrijstelling van de aanbiedingsplicht bij gewichtige redenen ingevoerd. Op 23 maart 2012 trad ten slotte een herstelwet in werking. Naast de reparatie van enkele onjuistheden en onduidelijkheden werden enkele kleine aanpassingen in de Wvg zelf doorgevoerd. Sindsdien is de Wvg niet meer gewijzigd.&lt;/p&gt;&#13;
&lt;p&gt;Op 25 november 2015 heeft de Minister van Infrastructuur en Milieu een brief aan de Tweede Kamer gestuurd waarin nadere gedachten over de toekomst van het grondbeleid zijn geformuleerd.[4]&lt;/p&gt;&#13;
&lt;p&gt;Ook heeft de Minister in 2015 een evaluatie van de Wvg laten uitvoeren om te kunnen beoordelen of het voorkeursrecht moet worden gehandhaafd, al dan niet in aangepaste vorm.[5]&lt;/p&gt;&#13;
&lt;p&gt;Hieruit blijkt dat overheden en deskundigen van mening zijn dat het van belang is de Wvg te behouden, omdat het gemeenten een noodzakelijk sturingsinstrument geeft in het kader van de ruimtelijke ordening. Volgens de Minister zou afschaffing van het voorkeursrecht te veel afbreuk doen aan de mogelijkheden van gemeenten om regie op het grondbeleid en daarmee samenhangend op gebiedsontwikkeling te kunnen voeren. Het kabinet wil dit instrument daarom behouden en verwacht dat het in de praktijk een aanvullend instrument zal zijn, dat bij voorkeur selectief wordt toegepast door overheden. Uit de evaluatie neemt de Minister de suggestie over om de inwerkingtreding van het voorkeursrecht beter te regelen. Verder wil de Minister op het punt van de zelfrealisatie trachten om een betere afstemming tussen voorkeursrecht en onteigening te realiseren. Waar de samenwerking tussen de grondeigenaar en de ontwikkelaar onder de Wvg al snel blootstaat aan nietigverklaring door de rechter op de voet van art. 26 Wvg, kan een dergelijke samenwerking onder de Onteigeningswet gewoon toegestaan zijn. De Minister geeft voorts aan dat zij de positie van eigenaren wil verbeteren, omdat het volgens haar onwenselijk is dat een eigenaar tot wel zestien jaar met een voorkeursrecht kan worden opgezadeld.&lt;/p&gt;&#13;
&lt;h3&gt;2. De regeling van de huidige Wvg&lt;/h3&gt;&#13;
&lt;p&gt;Aanwijzingsbesluit, geldigheidsduur&lt;/p&gt;&#13;
&lt;p&gt;Uitgangspunt van de Wvg is dat de gemeenteraad gronden kan aanwijzen waarop de regeling van het voorkeursrecht van toepassing is (art. 2 Wvg). De wettelijke vereisten voor de vestiging van een gemeentelijk voorkeursrecht zijn neergelegd in de artt. 3 tot en met 5 Wvg. Voor aanwijzing komen in aanmerking gronden (i) die zijn opgenomen in een bestemmingsplan of inpassingsplan (ii) waaraan op grond van deze plannen een niet-agrarische bestemming is toegedacht en (iii) waarbij het bestaande gebruik afwijkt van de toegekende bestemming (art. 3 Wvg). Een dergelijk voorkeursrecht vervalt na tien jaar. Als het bestemmingsplan onherroepelijk is vernietigd, blijft het voorkeursrecht nog een jaar na de vernietiging van kracht (art. 8 lid 3 Wvg). Voorts is het mogelijk een voorkeursrecht te vestigen op basis van een structuurvisie (art. 4 Wvg). De eis dat sprake moet zijn van afwijkend gebruik, geldt niet indien de grondslag van het voorkeursrecht wordt gevormd door een in de structuurvisie opgenomen moderniseringsgebied. Het voorkeursrecht, gevestigd op basis van de structuurvisie, vervalt na drie jaar. De gemeenteraad kan ook vooruitlopend op een bestemmingsplan of structuurvisie een gemeentelijk voorkeursrecht vestigen op gronden die nog niet in een bestemmingsplan, inpassingsplan of structuurvisie zijn opgenomen, maar waaraan wel een niet-agrarische bestemming wordt toegedacht en waarvan het gebruik afwijkt van die bestemming (art. 5 Wvg). Dit betreft het zgn. vervroegde voorkeursrecht, dat eveneens een looptijd van drie jaar kent. Voorts kan het college van burgemeester en wethouders (hierna: &amp;lsquo;college van B&amp;amp;W&amp;rsquo;) voor een periode van maximaal drie maanden gronden voorlopig aanwijzen, mits bij het aanwijzingsbesluit aan de gronden een niet-agrarische bestemming is toegedacht. Zoals hiervoor is aangegeven, kunnen sinds 1 juli 2008 ook de provincies (c.q. provinciale staten resp. gedeputeerde staten, hierna: &amp;lsquo;PS&amp;rsquo; en &amp;lsquo;GS&amp;rsquo;) en het Rijk (c.q. de Minister) voorkeursrechten vestigen op basis van (het voornemen tot vaststelling van) een structuurvisie en/of een inpassingsplan vast te stellen (art. 9a Wvg).[6] De voorkeursrechten hoeven sinds 2008 niet meer voor elke fase van de planologische besluitvorming opnieuw te worden gevestigd. Als tijdig &amp;ndash; dat wil zeggen voordat het voorkeursrecht van rechtswege vervalt - de opvolgende planologische besluitvorming plaatsvindt, dan loopt het voorkeursrecht van rechtswege door. Een bestaand voorkeursrecht moet worden ingetrokken, als niet langer aan de voorwaarden wordt voldaan, bij voorbeeld omdat de gemeenteraad terugkomt op haar eerdere besluitvorming en er niet langer sprake is van een toegedachte niet-agrarische bestemming (art. 8 Wvg). Na intrekking van het voorkeursrecht, of nadat het van rechtswege is vervallen, geldt het zgn. repeteer- of herhalingsverbod. Dat wil zeggen dat het voorkeursrecht niet opnieuw binnen twee jaar na intrekking of verval op dezelfde grondslag kan worden gevestigd (art. 9c Wvg). Het aanwijzingsbesluit treedt in werking de dag nadat in de Staatscourant de terinzagelegging van het besluit bekend is gemaakt (art. 7 lid 1 Wvg). Het college van B&amp;amp;W zendt de betrokken eigenaren en beperkt gerechtigden een afzonderlijk mededeling, die is voorzien van een zakelijke beschrijving van de betekenis van de aanwijzing (art. 7 lid 2 Wvg). Tegen de genomen aanwijzingsbesluiten staat bezwaar, beroep bij de Rechtbank en hoger beroep bij de Afdeling bestuursrechtspraak van de Raad van State open. Een lopend bezwaar tegen een voorlopig aanwijzingsbesluit van het college van B&amp;amp;W resp. GS wordt van rechtswege aangemerkt als bezwaar tegen het opvolgende besluit van de gemeenteraad resp. PS (art. 6 lid 3 Wvg).&lt;/p&gt;&#13;
&lt;p&gt;Aanbiedingsplicht&lt;/p&gt;&#13;
&lt;p&gt;De aanbiedingsplicht aan de gemeente is geregeld in art. 10 lid 1 Wvg. Daarop gelden ingevolge art. 10 lid 2 Wvg diverse uitzonderingen: (i) als de levering van de grond plaatsvindt krachtens een overeenkomst tussen directe bloed- of aanverwanten, (ii) bij verdeling van een huwelijksgemeenschap of nalatenschap, (iii) ingevolge een uiterste wilsbeschikking, (iv) krachtens een overeenkomst met een overheid, (v) krachtens executoriale verkoop of (vi) krachtens het voorkeursrecht van de pachter (welke laatste uitzondering alleen geldt in geval van een zgn. vervroegd voorkeursrecht). Koopovereenkomsten, gesloten v&amp;oacute;&amp;oacute;r vestiging van het voorkeursrecht, zijn sinds 2002 alleen nog uitgezonderd van de aanbiedingsplicht, als zij aan strikte eisen voldoen: (i) vervreemding geschiedt ingevolge aan een met name genoemde partij en tegen een met name genoemde prijs of bepaalbare prijs, (ii) de overeenkomst moet zijn ingeschreven in de openbare registers v&amp;oacute;&amp;oacute;r inwerkingtreding van het voorkeursrecht en (iii) vervreemding geschiedt binnen zes maanden na inschrijving (art. 10 lid 3 Wvg). Voor het sluiten van dergelijke koopovereenkomsten geldt ook een herhalingsverbod, en wel voor een periode van drie jaar na inschrijving in de openbare registers (art. 10 lid 5 Wvg). Tot slot kan het college van B&amp;amp;W besluiten dat de aanbiedingsplicht niet geldt wegens door de vervreemder aannemelijk gemaakte &amp;lsquo;gewichtige redenen&amp;rsquo; (art. 10 lid 6 Wvg).&lt;/p&gt;&#13;
&lt;p&gt;Aanbiedings- en prijsvaststellingsprocedure&lt;/p&gt;&#13;
&lt;p&gt;De aanbiedingsprocedure verloopt als volgt. De &amp;lsquo;vervreemder&amp;rsquo; dient het college van B&amp;amp;W te berichten dat hij in beginsel bereid is over te gaan tot &amp;lsquo;vervreemding&amp;rsquo; van het goed aan de gemeente tegen nader overeen te komen voorwaarden. Onder &amp;lsquo;vervreemding&amp;rsquo; wordt overigens niet alleen de overdracht in eigendom, maar ook de verdeling van een onroerende zaak, dan wel vestiging van een recht van opstal, erfpacht, beklemming of vruchtgebruik waaraan de onroerende zaak is onderworpen (art. 1, aanhef en sub f Wvg). Onder &amp;lsquo;vervreemder&amp;rsquo; wordt derhalve niet alleen de eigenaar maar ook de rechthebbende op een van de genoemde beperkte rechten verstaan (art. 1, aanhef en sub e Wvg). Als het voorkeursrecht is gevestigd op een deel van de percelen, die een samenhangend geheel vormen, dan kan de eigenaar in het aanbod verlangen dat de gemeente het geheel aankoopt (art. 11 lid 3 Wvg). Het samenhangend geheel kan niet alleen uit de ligging, maar ook uit de wijze van de exploitatie voortvloeien. De aanbiedingsbrief zal in alle gevallen een beschrijving van de aangeboden onroerende zaak, de kadastrale aanduiding daarvan en de grootte ervan volgens de kadastrale registratie moeten bevatten (art. 11 lid 2 Wvg). Ingevolge art. 5 Besluit voorkeursrecht gemeenten 2010 (hierna: &amp;lsquo;Bvg&amp;rsquo;) moet de aanbiedingsbrief - net als iedere andere schriftelijke mededeling/kennisgeving in de zin van de Wvg - bij aangetekende brief of tegen bericht van ontvangst worden verzonden. Het college van B&amp;amp;W besluit binnen zes weken na ontvangst van de opgave of de gemeente al dan niet in beginsel bereid is het goed tegen nader overeen te komen voorwaarden te kopen of op grond van een andere titel te verkrijgen (art. 12 lid 1 Wvg). In de praktijk wordt dit wel het &amp;lsquo;principe-&amp;rsquo; of &amp;lsquo;beginsel-&amp;rsquo;besluit genoemd. Als het college van B&amp;amp;W besluit de onroerende zaak niet aan te kopen of te laat een besluit neemt, is de vervreemder drie jaar lang vrij het goed zoals hij dat aan de gemeente heeft aangeboden &amp;ndash; eenmalig - aan een ieder te verkopen en in eigendom over te dragen (art. 12 leden 2 en 3 Wvg).&lt;/p&gt;&#13;
&lt;p&gt;Als partijen in de onderhandelingen het niet eens kunnen worden - formeel kan dat overigens al direct nadat de gemeente het principebesluit heeft genomen -, dan kan de vervreemder aan het college van B&amp;amp;W de wens te kennen geven advies van door de rechtbank benoemde deskundigen te verlangen. Het college van B&amp;amp;W moet binnen vier weken na ontvangst van die wens een verzoek daartoe bij de rechtbank indienen (art. 13 lid 1 Wvg). Dient het college van B&amp;amp;W het verzoek niet of niet tijdig in, dan is de eigenaar wederom gedurende drie jaar vrij de onroerende zaak aan de derde te vervreemden (art. 13 lid 3 jo. art. 12 lid 3 Wvg). De kosten van het verzoek zijn voor de gemeente (art. 13 lid 6 Wvg).&lt;/p&gt;&#13;
&lt;p&gt;De rechtbank benoemt vervolgens deskundigen die hun advies zo spoedig mogelijk uit moeten brengen (art. 13 lid 4 Wvg). Bij de bepaling van de koopprijs dienen zij zich te baseren op de artt. 40b-40f Onteigeningswet (art. 13 lid 4 Wvg). Bij het bepalen van de werkelijke waarde wordt uitgegaan van de prijs, tot stand gekomen bij een onderstelde koop in het vrije commerci&amp;euml;le verkeer tussen de aanbieder als redelijk handelende verkoper en de gemeente als redelijk handelende koper. Voor bijkomende vergoedingen, zoals gebruikelijk in het onteigeningsrecht, is echter geen plaats. Art. 40 Onteigeningswet, dat bepaalt dat de schadeloosstelling een volledige vergoeding vormt voor alle schade, is expliciet niet van toepassing verklaard, hetgeen samenhangt met het feit, dat de eigenaar zijn perceel op een door hem gekozen moment vrijwillig te koop aanbiedt, terwijl de onteigening uitgaat van dwang op een niet door de eigenaar gekozen moment. Indien de gemeente het verzoekschrift intrekt voordat de rechtbank uitspraak heeft gedaan, heeft de vervreemder gedurende drie jaar na de intrekking de vrijheid tot vervreemding aan derden. De rechter beslist dan bij beschikking over de kosten van de procedure (art. 13 lid 7 Wvg). Na het advies van deskundigen doet de rechtbank binnen zes maanden na indiening van het verzoekschrift bij beschikking uitspraak. Tegen die beschikking staat uitsluitend beroep in cassatie open (art. 13 lid 5 Wvg). Als de eigenaar zijn onroerende zaken niet tegen de in de beschikking neergelegde prijs van de hand wenst te doen, dan is daarmee de procedure be&amp;euml;indigd. Uiteraard staat het de grondeigenaar vrij om naar verloop van tijd, de onroerende zaken opnieuw aan te bieden aan de gemeente. Blijkt echter de gemeenteniet bereid om de aangeboden onroerende zaken te verwerven tegen de in de beschikking neergelegde prijs, dan kan de eigenaar gedurende drie maanden na de beschikking de gemeente dwingen om haar medewerking te verlenen aan de totstandkoming van de overdracht, tegen de in de beschikking neergelegde prijs (art. 14 Wvg). De eigenaar bepaalt dus uiteindelijk of er al dan niet een koop tot stand komt.&lt;/p&gt;&#13;
&lt;p&gt;Koopplicht ex art. 15 Wvg&lt;/p&gt;&#13;
&lt;p&gt;Art. 15 Wvg bevat nog een tweede vorm van koopplicht voor de gemeente. De vervreemder kan de rechtbank verzoeken te bepalen dat de gemeente wegens de bijzondere persoonlijke omstandigheden van de vervreemder gehouden is medewerking te verlenen aan de overdracht tegen een door de rechtbank vast te stellen prijs van het goed. Het gaat dan om de gevallen waarin de eigenaar zijn grond te koop heeft aangeboden maar een situatie ontstaat waardoor die eigenaar gedurende drie jaar voorkeursrechtvrij mag vervreemden, bijvoorbeeld omdat het college van B&amp;amp;W ongebruikt een termijn laten verstrijken of omdat het tussentijds het verzoekschrift heeft ingetrokken (art. 13 lid 7 Wvg). De rechtbank beoordeelt in dat geval of het redelijk is dat een verkoop aan de gemeente, gezien de bijzondere persoonlijke omstandigheden die terzake van belang kunnen zijn, achterwege zou blijven. De rechtbank moet binnen zes maanden uitspraak doen. Tegen de beschikking waarin de uitspraak wordt vervat staat uitsluitend beroep in cassatie open (art. 15 lid 3 Wvg).&lt;/p&gt;&#13;
&lt;p&gt;Nietigheidsactie ex art. 26 Wvg&lt;/p&gt;&#13;
&lt;p&gt;In beginsel oefent de notaris het toezicht uit op de naleving van de Wvg. Deze dient ingevolge art. 24 Wvg een zgn. notari&amp;euml;le voetverklaring te plaatsen onder een akte van levering, waaruit blijkt dat geen aanwijzingsbesluit van toepassing is dan wel dat de vervreemding niet in strijd is met de wet. Op grond van het huidige art. 26 Wvg kan de gemeente de nietigheid inroepen van rechtshandelingen die zich aan het (toe)zicht van de notaris onttrokken en &amp;lsquo;die zijn verricht met de kennelijke strekking afbreuk te doen aan het belang van de gemeente bij haar in deze wet geregelde voorkeurspositie&amp;rsquo;. Gelet op de tekst van het toenmalige art. 26 heeft de Hoge Raad in de zgn. novemberarresten van 2000 bepaald dat vernietiging van rechtshandelingen aan de orde is wanneer het belang van de gemeente geschaad is. In diezelfde arresten heeft de Hoge Raad tevens uitgemaakt dat een private partij onder bepaalde voorwaarden een grondpositie mag innemen op een nieuwe bouwlocatie of andere bestemmingswijzigingslocatie, ook al rust op de betrokken grond een gemeentelijk voorkeursrecht. De voorwaarde is dat de private partij bereid is zich op zodanige wijze jegens de gemeente te verbinden dat de gerechtvaardigde belangen van de gemeente bij verwezenlijking van de nieuwe bestemming afdoende zijn gewaarborgd. De reparatiewet uit 2002 strekte ertoe de nodige rechtszekerheid te genereren en ellenlange juridische procedures te voorkomen. Art. 26 lid 1 Wvg is uiteindelijk in die zin gewijzigd dat de woorden &amp;lsquo;het belang van de gemeente&amp;rsquo; zijn geschrapt. Hierdoor is het artikel beter toegespitst op datgene waar het in feite om gaat: het voorkeursrecht verschaft de gemeente een voorkeurspositie bij vervreemdingsplannen van rechthebbenden en private rechtshandelingen die afbreuk doen aan de voorkeurspositie staan bloot aan vernietiging. Het gaat daarbij dan om rechtshandelingen die zodanig zijn opgezet dat geen vervreemding zal plaatsvinden gedurende het bestaan van het voorkeursrecht, doch de beschikkingsmacht over en het economische belang bij de grond in zodanige mate worden overgedragen aan een of meer andere personen dat een resultaat wordt bereikt dat materieel op hetzelfde neerkomt als gehele of gedeeltelijke vervreemding. Die rechtshandelingen staan algemeen bekend als de zogenaamde ontwikkelings- of samenwerkingsovereenkomsten. Vele constructies werden in de praktijk beproefd, maar sinds de wetswijziging van 2002 kunnen zij slechts hoogst zelden de rechterlijke toets doorstaan.&lt;/p&gt;&#13;
&lt;p&gt;De gemeente moet het verzoekschrift indienen binnen acht weken nadat zij een afschrift heeft ontvangen van de akte waarin de desbetreffende rechtshandeling is vervat bij de rechtbank van het arrondissement waarbinnen de gemeente is gelegen. Tegen de beschikking van de rechtbank staat cassatieberoep open. De gemeente is niet-ontvankelijk in haar verzoek indien zij met de desbetreffende rechtshandeling schriftelijk heeft ingestemd.&lt;/p&gt;&#13;
&lt;p&gt;Schadevergoedingsactie&lt;/p&gt;&#13;
&lt;p&gt;Tot slot bevat art. 25 Wvg een schadevergoedingsregeling. Indien bij een onherroepelijk geworden (nieuw) bestemmingsplan een bestemming aan het alsdan inmiddels aan de gemeente verkochte goed is gegeven, die niet meer zou hebben toegelaten op dat goed een voorkeursregime te vestigen, dan treedt voor de ex-eigenaar die het goed aan de gemeente verkocht, het recht op schadevergoeding in. Art. 25 lid 2 Wvg geeft aan de eigenaar/beperkt gerechtigde een recht op schadevergoeding als niet tijdig een structuurvisie of bestemmingsplan in procedure wordt gebracht en op basis daarvan een nieuw voorkeursrecht wordt gevestigd en daarmee het eerdere voorkeursrecht wordt gecontinueerd.&lt;/p&gt;&#13;
&lt;h3&gt;3. Integratie van de Wvg in de Omgevingswet&lt;/h3&gt;&#13;
&lt;p&gt;Aanleiding voor de nieuwe regeling van het voorkeursrecht in de Aanvullingswet grondeigendom is, vanzelfsprekend, de beoogde integratie van de Wvg in de nieuwe, allesomvattende systematiek van de Omgevingswet. De regeling van het voorkeursrecht past volgens de memorie van toelichting &amp;ndash; nog steeds &amp;ndash; goed bij zowel een actief als een faciliterend grondbeleid:&lt;/p&gt;&#13;
&lt;blockquote&gt;&amp;lsquo;Wanneer meer ruimte wordt geboden aan organische gebiedsontwikkeling en initiatieven van burgers en bedrijven is het belangrijk dat die ruimte niet leidt tot speculatief gedrag en een stijging van de grondprijzen door het meermaals doorverkopen van de grond. Het vestigen van een voorkeursrecht kan daarbij helpen, omdat het meermaals doorverkopen van de grond zonder dat dit bijdraagt aan de beoogde ontwikkeling daarmee wordt tegengegaan. Tegelijk past het bij faciliterend grondbeleid dat de overheid niet actief grond gaat verwerven, bijvoorbeeld via onteigening. Hoewel onteigening in die situatie ook nodig kan zijn en mogelijk blijft, kan het vestigen van een voorkeursrecht, waarbij de overheid passief blijft, bij faciliterend grondbeleid een beter passend instrument zijn.&amp;rsquo;[7]&lt;/blockquote&gt;&#13;
&lt;p&gt;Volgens de memorie van toelichting heeft de regeling dezelfde inhoudelijke doelstellingen als de Wvg, namelijk (i) versterking van de regisserende rol van de overheid, (ii) versterking van de onderhandelingspositie op de grondmarkt en (iii) het beheersen van de grondprijzen. Voorts is gestreefd naar verbetering van de kenbaarheid van de voorkeursrechten, verbetering van de positie van de vervreemder en naar vereenvoudiging en verbetering van de regeling.&lt;span class="superscript"&gt; [8]&lt;/span&gt; Daarmee beoogt de regeling ook te voorzien in een aantal oplossingen die tegemoet komen aan de in de brief van de Minister van 25 november 2015 geconstateerde knelpunten. Of die oplossingen daadwerkelijk soelaas bieden, wordt hierna besproken. Eerst ga ik in op de nieuwe regeling. Voor zover die niet afwijkt van de huidige, zal ik daaraan geen bijzondere aandacht besteden.&lt;/p&gt;&#13;
&lt;h3&gt;4. De nieuwe regeling van het voorkeursrecht in de Aanvullingswet grondeigendom&lt;/h3&gt;&#13;
&lt;p&gt;Regeling verspreid over diverse hoofdstukken&lt;/p&gt;&#13;
&lt;p&gt;De in het wetsvoorstel voor de Aanvullingswet grondeigendom voorziene nieuwe regeling van het voorkeursrecht wordt opgenomen in &amp;lsquo;Hoofdstuk 9 Voorkeursrecht&amp;rsquo; van de Omgevingswet. De schaderegeling van het huidige art. 25 Wvg komt terug in art. 15.52 van de Omgevingswet.&lt;/p&gt;&#13;
&lt;p&gt;In artt. 16.32b en 16.32c Omgevingswet zijn de terinzagelegging en kennisgeving van de zgn. voorkeursrechtbeschikking, resp. de bezwaarprocedure geregeld. In art. 16.82a Omgevingswet is bepaald wanneer het voorkeursrecht &amp;lsquo;ingaat&amp;rsquo;. In art. 16.91 Omgevingswet is wederom een verplichte terinzagelegging en kennisgeving gedurende de beroepstermijn geregeld. In artt. 16.122 en 16.123 Omgevingswet staan de regels rond benoeming van deskundigen, uitspraaktermijnen en rechtsmiddelen. Tot slot is in de artt. 4.1, 4.2 en 4.3 van de Aanvullingswet grondeigendom (dus niet: de Omgevingswet) het overgangsrecht voor voorkeursrechten gevestigd onder de Wvg opgenomen. De bepalingen zijn dus verspreid over diverse hoofdstukken.&lt;/p&gt;&#13;
&lt;p&gt;Voorkeursrechtbeschikking&lt;/p&gt;&#13;
&lt;p&gt;De nieuwe regeling van het voorkeursrecht in de Aanvullingswet grondeigendom volgt in grote lijnen de huidige Wvg. De vestigingsgrondslag is nu geregeld in &amp;eacute;&amp;eacute;n artikel (art. 9.1 Omgevingswet). De gemeenteraad, provinciale staten en de Minister van Binnenlandse Zaken en Koninkrijksrelaties kunnen bij &amp;lsquo;voorkeursrechtbeschikking&amp;rsquo; een gemeentelijk, provinciaal of nationaal voorkeursrecht vestigen. Dat is mogelijk in de volgende twee gevallen: (i) indien in een omgevingsplan aan de gronden een niet-agrarische functie is toegedeeld en waarvan het gebruik afwijkt van die functie, (ii) indien in een gemeentelijke, provinciale respectievelijk nationale omgevingsvisie of in een programma een niet-agrarische functie of een moderniseringslocatie is toegedacht, waarvan het gebruik afwijkt van die functie, en deze functie niet reeds is opgenomen in een omgevingsplan, omgevingsvisie of programma. Deze laatste toevoeging codificeert de bestaande rechtspraak waaruit volgt dat steeds de meest concrete en recente vestigingsgrondslag moet worden gekozen.[9] De term &amp;lsquo;aanwijzingsbesluit&amp;rsquo; is vervangen door &amp;lsquo;voorkeursrechtbeschikking&amp;rsquo;. Verder lijkt met de introductie van de termen &amp;lsquo;provinciaal voorkeursrecht&amp;rsquo; en &amp;lsquo;nationaal voorkeursrecht&amp;rsquo; in het hoofdartikel van de regeling meer dan voorheen te worden benadrukt dat bij de toepassing van het voorkeursrecht het primaat niet langer bij de gemeente ligt, maar dat alle drie de bestuurslagen het instrument op gelijke voet in kunnen zetten. Nieuw is dat bij het provinciaal en nationaal voorkeursrecht sprake moet zijn van een provinciaal respectievelijk nationaal belang (art. 9.1 leden 3 en 4 Omgevingswet).[10] Het college van B&amp;amp;W en GS kunnen wederom een voorlopig voorkeursrecht vestigen (art. 9.1 lid 2 Omgevingswet).&lt;/p&gt;&#13;
&lt;p&gt;Voor de bekendmaking geldt de regeling van art. 3:41 Awb. De voorkeursrechtbeschikking moet worden toegezonden of uitgereikt aan de in het besluit vermelde eigenaren en beperkt gerechtigden. Dat is een wijziging ten opzichte van de Wvg, waarin de bekendmaking plaatsvindt door terinzagelegging en die terinzagelegging bekend wordt gemaakt en mededeling van de aanwijzing aan ieder van de in het besluit vermelde eigenaren en beperkt gerechtigden wordt gedaan (art. 7 leden 1 en 2 Wvg).&lt;/p&gt;&#13;
&lt;p&gt;Treedt het aanwijzingsbesluit krachtens art. 7 lid 1 Wvg thans &amp;lsquo;in werking&amp;rsquo; de&amp;nbsp;dag na dagtekening van de Staatscourant waarin de terinzagelegging bekend is gemaakt, zo zal het voorkeursrecht straks moeten &amp;lsquo;ingaan&amp;rsquo; op het tijdstip waarop de voorkeursrechtbeschikking in de openbare registers is ingeschreven. Daarvoor geldt een termijn van vier dagen na de bekendmaking (art. 16.82 a Omgevingswet). Waarom &amp;ndash; in afwijking van de Awb &amp;ndash; thans is gekozen voor de term &amp;lsquo;ingaan&amp;rsquo; en niet voor &amp;lsquo;inwerkingtreding&amp;rsquo;, is mij uit de memorie van toelichting niet duidelijk geworden. Met een aan de inschrijving in de openbare registers gekoppeld &amp;lsquo;ingaan&amp;rsquo; van het voorkeursrecht wordt naar mijn mening overigens wel de rechtszekerheid gediend. Door raadpleging van de openbare registers via de basisregistratie kadaster zou de notaris, die opnieuw moet zorgen voor de juiste naleving van het voorkeursrecht, eenvoudiger moeten kunnen nagaan of een onroerende zaak kan worden overgedragen.[11]&lt;/p&gt;&#13;
&lt;p&gt;De voorkeursrechtbeschikking moet gedurende de bezwaartermijn ter inzage liggen binnen de gemeente of gemeenten waarin de onroerende zaak ligt (art. 16.82b Omgevingswet). Van de terinzagelegging en de zakelijke inhoud wordt kennis gegeven in een of meer dag-, nieuws- of huis-aan-huisbladen of op andere geschikte wijze. Anders dan naar huidig recht (art. 7 lid 1 Wvg) vindt geen kennisgeving in de Staatscourant meer plaats, tenzij sprake is van een voorkeursrechtbeschikking van de Minister van BZK. Vanwege de inschrijving in de openbare registers is dat ook niet nodig.&lt;/p&gt;&#13;
&lt;p&gt;Opnieuw is geregeld dat indien bezwaar is gemaakt tegen een voorlopige voorkeursrechtbeschikking, en hangende bezwaar een opvolgend besluit door de gemeenteraad of PS wordt genomen, het bezwaar wordt geacht tegen laatstgenoemd besluit te zijn gericht (art. 16.32c Omgevingswet). Enigszins overdreven lijkt mij de in art. 16.92 Omgevingswet nieuw ge&amp;iuml;ntroduceerde vergelijkbare regeling voor het geval beroep is ingesteld, nu niet snel denkbaar is dat een beroepsprocedure binnen drie maanden na het &amp;lsquo;ingaan&amp;rsquo; van het voorlopig voorkeursrecht zal zijn gestart. Opmerkelijk is dat de primaire voorkeursrechtbeschikking wederom gedurende de beroepstermijn ter inzage moet worden gelegd en dat daarvan kennisgeving moet worden gedaan (art. 16.91 Omgevingswet). De memorie van toelichting verschaft geen helderheid over het nut daarvan.[12]&lt;/p&gt;&#13;
&lt;p&gt;Geldigheidsduur&lt;/p&gt;&#13;
&lt;p&gt;De geldigheidsduur van de voorkeursrechten is ongewijzigd: tien jaar voor een regulier voorkeursrecht op basis van een omgevingsplan[13], drie jaar voor een regulier voorkeursrecht op basis van een omgevingsvisie of programma, en drie jaar voor een vervroegd voorkeursrecht (art. 9.4 Omgevingswet). Als een omgevingsplan wordt vernietigd, blijft het voorkeursrecht &amp;ndash; zoals thans in geval van onherroepelijke vernietiging van het bestemmingsplan &amp;ndash; nog een jaar van kracht (art. 9.4 lid 3 Omgevingswet). Indien de grondslag voor het voorkeursrecht binnen dat jaar wordt hersteld, dan heeft het voorkeursrecht weer de geldingsduur die het direct voorafgaand aan de vernietiging had. Dat lijkt mij een welkome aanvulling en verduidelijking ten opzichte van de huidige regeling. Het voorlopige voorkeursrecht geldt wederom voor maximaal drie maanden. Binnen die termijn moet er een besluit van de gemeenteraad of PS genomen zijn.&lt;/p&gt;&#13;
&lt;p&gt;Het repeteer- of herhalingsverbod, dat verbiedt om binnen drie jaar na intrekking of vervallen van het voorkeursrecht door op dezelfde grondslag een besluit te nemen, keert vrijwel ongewijzigd terug (art. 9.3 Omgevingswet).&lt;/p&gt;&#13;
&lt;p&gt;Wederom is voorzien in een intrekkingsregeling: als niet langer aan de vestigingsvoorwaarden wordt voldaan, moet de voorkeursrechtbeschikking onverwijld worden ingetrokken (art. 9.5 lid 1 Omgevingswet). Er zijn drie wijzigingen die bespreking behoeven.&lt;/p&gt;&#13;
&lt;p&gt;In de eerste plaats bepaalt art. 8 lid 2 Wvg dat de vervreemder ook zelf een verzoek om intrekking kan indienen. Deze mogelijkheid, die van belang is als het bestuursorgaan niet ambtshalve tot intrekking overgaat, keert niet terug. Geen rechtsregel verzet zich er mijns inziens echter tegen dat een dergelijk verzoek wordt gedaan. In de memorie van toelichting wordt terecht opgemerkt dat een belanghebbende een beschikking als bedoeld in afdeling 4.1 van de Awb kan uitlokken, en dat als beslistermijn de gebruikelijke achtwekentermijn van art. 4:13 lid 2 Awb geldt.[14] Toch is het spijtig dat de mogelijkheid niet langer uitdrukkelijk in de wet zelf wordt genoemd. Als de wet zelf reeds bepaalt dat de belanghebbende kan verzoeken om intrekking, kan daarvan een zekere tuchtigende werking uit gaan. In de praktijk wordt nogal eens verzuimd om actief &amp;ndash; laat staan: onverwijld - aan de intrekkingsverplichting gevolg te geven.&lt;/p&gt;&#13;
&lt;p&gt;In de tweede plaats is niet langer het college van B&amp;amp;W (resp. GS), maar het bestuursorgaan dat het voorkeursrecht heeft gevestigd, verplicht om tot intrekking over te gaan. Anders dan voorheen moet voor intrekking van een gemeentelijk of provinciaal voorkeursrecht een besluit worden genomen door de gemeenteraad of PS. De tijdens de internetconsultatie door gemeenten opgeworpen suggestie om de huidige regeling te handhaven is van de hand gewezen. Intrekking door het college van B&amp;amp;W is in de nieuwe regeling alleen mogelijk wanneer de gemeenteraad de bevoegdheid daarvoor mandateert aan het college van B&amp;amp;W.[15] Het is dus raadzaam bij het nemen van de voorkeursrechtbeschikking tevens een dergelijk mandaatsbesluit te nemen. Dat is praktischer en sneller dan besluitvorming via de gemeenteraad of PS, terwijl het belang van zelfstandige uitoefening van de bevoegdheid door de gemeenteraad of PS gering is.&lt;/p&gt;&#13;
&lt;p&gt;Inschrijving openbare registers&lt;/p&gt;&#13;
&lt;p&gt;Nieuw is voorts dat er een sanctie staat op het niet inschrijven van de voorkeursrechtbeschikking in de openbare registers, namelijk een verplichting tot intrekking van die beschikking (art. 9.5 lid 2 Omgevingswet). Doel hiervan is om ook langs deze weg ervoor te zorgen dat het voorkeursrecht pas kan ingaan als de voorkeursrechtbeschikking is ingeschreven in de openbare registers.&lt;/p&gt;&#13;
&lt;p&gt;Aanbiedingsplicht&lt;/p&gt;&#13;
&lt;p&gt;De kern van de Wvg, die wordt gevormd door de aanbiedingsplicht, blijft ongewijzigd: een vervreemder gaat niet eerder over tot vervreemding dan nadat hij de gemeente, de provincie of de Staat, ten behoeve waarvan het voorkeursrecht is gevestigd, in de gelegenheid heeft gesteld het goed volgens de voorgeschreven procedure aan te kopen (art. 9.7 Omgevingswet). Volgens de memorie van toelichting levert het voorkeursrecht een beperking op ten aanzien van de overdraagbaarheid van de eigendom van en de beperkte rechten op de onroerende zaak. Art. 3:83 BW bepaalt dat eigendom, beperkte rechten en vorderingsrechten overdraagbaar zijn, tenzij de wet of de aard van het recht zich tegen overdracht verzet. Volgens de memorie van toelichting verzet de wet, namelijk art. 9.7 Omgevingswet, zich tegen de overdracht indien niet aan de aanbiedingsplicht is voldaan. Deze overwegingen zijn interessant, omdat een eerdere poging om in 2010 wettelijk vast te leggen dat het voorkeursrecht tot gevolg heeft dat de vervreemder niet bevoegd is tot vervreemding, tenzij deze plaatsvindt in overeenstemming met het bepaalde bij of krachtens deze wet, is mislukt.[16]&lt;/p&gt;&#13;
&lt;p&gt;De in art. 9.8, 9.9 en 9.10 genoemde uitzonderingen op de aanbiedingsplicht zijn op enkele kleine wijzigingen na overgenomen uit de huidige Wvg.[17] De geregistreerd partner is toegevoegd aan de lijst met personen aan wie mag worden vervreemd.[18] De uitzondering voor de verdeling van huwelijksgemeenschappen en nalatenschappen is uitgebreid tot alle gemeenschappen als bedoeld in art. 3:166 BW.[19] Bestaande koopovereenkomsten moeten nu v&amp;oacute;&amp;oacute;r de bekendmaking van de voorkeursrechtbeschikking zijn gesloten, in plaats van v&amp;oacute;&amp;oacute;r inwerkingtreding.[20]&lt;/p&gt;&#13;
&lt;p&gt;Nieuw: beroep op zelfrealisatie&lt;/p&gt;&#13;
&lt;p&gt;De grootste revolutie die het wetsvoorstel teweeg brengt, is de nieuwe uitzondering op de aanbiedingsplicht van art. 9.11 Omgevingswet. Die uitzondering gaat gelden als de &amp;lsquo;verkrijger&amp;rsquo;, dus degene die de grond wil kopen van de grondeigenaar, een geslaagd beroep op zelfrealisatie doet. Deze verkrijger moet (i) bereid en in staat zijn om de nieuwe functie te verwezenlijken, (ii) concrete en op uitvoering gerichte voornemens hebben en (iii) de beoogde vorm van ontwikkeling, gebruik of beheer van de fysieke leefomgeving verwezenlijken op de wijze zoals door de overheid in het omgevingsplan is voorzien. Met deze nieuwe uitzondering wordt een verbeterde afstemming tussen het beroep op zelfrealisatie bij onteigening en onder de regeling van het voorkeursrecht beoogd. Bovendien moet hierdoor de positie van de vervreemder worden verbeterd. De nieuwe uitzondering is alleen van toepassing als het bevoegd gezag op basis van de beschikbare stukken en gegevens oordeelt dat de voorgenomen zelfrealisatie aan de criteria van het voorgestelde art. 9.11 voldoet. Daarnaast moet het gaan om een omgevingsplan en moet het gaan om &amp;eacute;&amp;eacute;n locatie. Bij omgevingsrechtelijke besluiten die naar de aard minder vastomlijnd zijn, geldt deze uitzondering niet. Deze nieuwe uitzondering op de plicht tot het doen van een uitnodiging tot onderhandeling over de vervreemding verbetert volgens de memorie van toelichting de positie van de vervreemder, doordat hij vaker dan thans tot vervreemding kan overgaan en hij het zelf in de hand heeft om een verzoek in te dienen bij het bevoegde orgaan tot instemming met de beoogde vervreemding. Verder zou hiermee meer ruimte aan initiatieven van private partijen worden gegeven en zou de mogelijkheid beter passen bij een ontwikkeling richting organische gebiedsontwikkeling en faciliterend grondbeleid. Waarom wordt niet duidelijk. Het spreekt vanzelf dat de nieuwe uitzondering bevordert dat met het voorkeursrecht strijdige constructies worden opgezet. Deze worden immers met de nieuwe regeling gelegaliseerd.&lt;/p&gt;&#13;
&lt;p&gt;Zoals ik recent in dit tijdschrift uitvoerig heb betoogd, graaft het voorkeursrecht met deze nieuwe uitzondering zijn eigen graf.[21] Elke grondeigenaar die volgens het gemeentelijk omgevingsplan[22] een lucratieve en substanti&amp;euml;le ontwikkelingsmogelijkheid aan zijn gronden krijgt toegekend, zal op zoek gaan naar een ontwikkelaar, die de gronden tegen de hoogste prijs willen kopen. Er zullen in Nederland voldoende ontwikkelaars zijn, die ook bereid en in staat zijn om de ontwikkeling gedeeltelijk of geheel conform de door de gemeente beoogde wijze van planuitvoering voor hun rekening te nemen. De ontwikkelaar zal aannemelijk willen maken dat hij aan de vereisten voor zelfrealisatie voldoet. De gemeente zal vervolgens een besluit moeten nemen over het verzoek om toepassing te geven aan art. 9.11 Omgevingswet. Tegen dat besluit staan bezwaar, beroep en hoger beroep open. Omdat een overheid keuzevrijheid wil en moet hebben bij de selectie van marktpartijen, en in het algemeen niet gedwongen wil worden met (uitsluitend) de door de grondeigenaar gecontracteerde ontwikkelaar zaken te moeten doen, dreigen jarenlange procedures en onzekerheid te ontstaan. Daarmee ontstaat ook het risico van grote vertraging en zelfs afstel van de realisatie van gemeentelijke plannen. Ook de betrokken ontwikkelaars, of zij nu met de grondeigenaar of de gemeente contracteren, zullen daarvan last krijgen. Daarmee streeft de uitzondering haar doel voorbij. Bovendien maakt de uitzondering de regeling van het voorkeursrecht veelal overbodig. De criteria voor zelfrealisatie bij het voorkeursrecht zijn immers gelijk aan die van zelfrealisatie bij onteigening. In veel gevallen zal de vraag rijzen waarom de overheid het voorkeursrecht nog zou willen inzetten. Kortom: van deze uitzondering wordt alleen de grondeigenaar beter, die sneller zijn onroerend goed tegen de hoogste prijs kan verkopen. Ontwikkelaars en gemeenten schieten er niets mee op. De uitzondering kan daarom beter geschrapt worden, zodat het huidige art. 26 Wvg, dat straks terugkeert als art. 9.22 Omgevingswet, zijn nuttige functie kan blijven vervullen.&lt;/p&gt;&#13;
&lt;p&gt;Aanbiedings- en prijsvaststellingsprocedure&lt;/p&gt;&#13;
&lt;p&gt;De aanbiedingsprocedure verloopt vrijwel geheel langs de lijnen van de hiervoor besproken bestaande regeling. Er is echter een belangrijke verbetering voor de positie van de vervreemder aangebracht. Indien een vervreemder de overheid heeft uitgenodigd om in onderhandeling te treden over de voorwaarden waaronder tot vervreemding aan de gemeente, provincie of het Rijk kan worden gekomen, dan vervalt een voorkeursrecht dat al vijf jaar lang is gebaseerd op een omgevingsplan, indien niet of niet tijdig (binnen zes weken na ontvangst van de uitnodiging) een positief beginselbesluit tot aankoop is genomen. Dat gaat aanzienlijk verder dan de bestaande sanctie, die in de overige gevallen van kracht blijft, waarbij eenmalig gedurende drie jaar in weerwil van het voorkeursrecht aan een derde partij vervreemd kan worden, maar het voorkeursrecht zelf blijft bestaan. Overigens staat de overheid er niets aan in de weg om na verval van het voorkeursrecht alsnog het onteigeningsinstrument in te zetten.&lt;/p&gt;&#13;
&lt;p&gt;Ook de gerechtelijke prijsvaststellingsprocedure blijft in hoofdzaak gelijk aan de bestaande procedure in de Wvg. De hiervoor genoemde sanctie van verval van het voorkeursrecht bij voorkeursrechten die al vijf jaar lang zijn gebaseerd op een omgevingsplan, wordt ook ge&amp;iuml;ntroduceerd voor het geval niet tijdig, dat wil zeggen niet binnen vier weken na ontvangst van het verzoek van de vervreemder om de procedure te starten, door de betreffende overheid een verzoekschrift bij de rechtbank is ingediend. Verder geldt de sanctie indien de gerechtelijke procedure tussentijds wordt be&amp;euml;indigd doordat het verzoekschrift door de overheid wordt ingetrokken (art. 9.17 lid 2, aanhef en sub a en b Omgevingswet).&lt;/p&gt;&#13;
&lt;p&gt;Koopplicht ex art. 9.18 Wvg&lt;/p&gt;&#13;
&lt;p&gt;De koopplichtprocedure van art. 15 Wvg keert terug in de vorm van art. 9.18 Wvg. Dat betekent dat de vervreemder de rechtbank kan verzoeken om te bepalen dat de overheid, ten behoeve waarvan het voorkeursrecht is gevestigd, wegens de bijzondere persoonlijke omstandigheden van de vervreemder gehouden is medewerking te verlenen aan overdracht van het goed tegen een door de rechtbank vast te stellen prijs. Art. 9.19 Wvg bepaalt dat indien de rechtbank het verzoek van de vervreemder afwijst, de vervreemder binnen drie jaar na het onherroepelijk worden van de beschikking mag overgaan tot vervreemding aan derden. De regeling blijft daarmee in principe gelijk aan die van de Wvg.&lt;/p&gt;&#13;
&lt;p&gt;Bijzondere regels voor de gerechtelijke procedures&lt;/p&gt;&#13;
&lt;p&gt;Zoals hiervoor is aangegeven, staan in de artt. 16.122 en 16.123 Omgevingswet de belangrijkste regels voor de gerechtelijke prijsvaststellingsprocedure van art. 9.16 Omgevingswet en de &amp;lsquo;koopplichtprocedure&amp;rsquo; wegens bijzondere persoonlijke omstandigheden van art. 9.18 Omgevingswet. Het gaat dan om de benoeming van (een of meer) deskundigen, uitspraaktermijnen (steeds binnen zes maanden na indiening van het verzoek) en rechtsmiddelen (uitsluitend cassatieberoep). De rechtbank oordeelt over de prijs &amp;lsquo;met inachtneming van de artt. 15.21 tot en met 15.25 Omgevingswet&amp;rsquo;, kort gezegd de opvolgers van artt. 39 resp. art. 40b tot en met 40f Onteigeningswet. De taxatiegrondslag is daarmee vrijwel ongewijzigd. Nieuw is alleen dat de opvolger van art. 39 Onteigeningswet, art. 15.21 Omgevingswet, in de prijsvaststellingsprocedure zijn intrede doet. Dat betekent dat veranderingen die kennelijk tot stand zijn gebracht om de schadeloosstelling te verhogen, buiten beschouwing moeten worden gelaten bij de prijsvaststelling.[23] Voor het overige is er niets nieuws onder de zon.&lt;/p&gt;&#13;
&lt;p&gt;Nietigheidsactie&lt;/p&gt;&#13;
&lt;p&gt;Het in de loop der jaren veelbesproken art. 26 Wvg vinden we terug in de vorm van art. 9.22 Omgevingswet. Van rechtshandelingen die zijn verricht met de kennelijke strekking afbreuk te doen aan het gevestigde voorkeursrecht, kan een gemeente, een provincie of de Staat bij de rechtbank de nietigheid inroepen. Materieel wordt daarmee geen wijziging beoogd ten opzichte van de bestaande regeling. Verhelderend is mijns inziens dat in de memorie van toelichting wordt aangegeven dat het gaat om alle rechtshandelingen die worden verricht in strijd met hetgeen in hoofdstuk 9 van de Omgevingswet is bepaald.[24] De indieningstermijn van acht weken, die begint te lopen nadat het bevoegd gezag een afschrift heeft ontvangen van de akte waarin de rechtshandeling is vervat, blijft ongewijzigd. Dat geldt ook voor de niet-ontvankelijkheid indien het bevoegd gezag heeft ingestemd met de rechtshandeling.&lt;/p&gt;&#13;
&lt;p&gt;Schadevergoedingsactie&lt;/p&gt;&#13;
&lt;p&gt;Art. 15.52 Omgevingswet is de opvolger van de schadevergoedingsactie van art. 25 Wvg. De regeling biedt de vervreemder opnieuw de mogelijkheid om bij de civiele rechter een schadevergoeding te vorderen, indien de vervreemder zijn onroerende zaak of beperkt recht aan de gemeente, de provincie of het Rijk heeft het overgedragen, maar de functie waarvoor het voorkeursrecht is gevestigd, uiteindelijk niet tijdig in de planologische vervolgbesluitvorming wordt opgenomen of niet wordt verwezenlijkt en het (inmiddels onherroepelijke) voorkeursrecht eigenlijk niet had mogen worden gevestigd.&lt;/p&gt;&#13;
&lt;p&gt;Overgangsrecht&lt;/p&gt;&#13;
&lt;p&gt;Tot slot sta ik stil bij het overgangsrecht, dat is geregeld in de artt. 4.1, 4.2 en 4.3 van de Aanvullingswet grondeigendom. Vestigingsprocedures, gestart onder de Wvg, worden na inwerkingtreding van de nieuwe wet op basis van het oude recht afgerond. Hetzelfde geldt voor reeds ingezette bezwaar-, beroeps- en hoger beroepsprocedures tegen aanwijzingsbesluiten, prijsvaststellingsprocedures en koopplichtprocedures ex art. 15 Wvg. Onherroepelijke voorkeursrechten, gevestigd onder vigeur van de Wvg, worden gelijkgesteld met onherroepelijk gevestigde voorkeursrechten op basis van het nieuwe recht. Het nieuwe recht is daarop van toepassing, zoals de uitzonderingen op de aanbiedingsplicht of de schadevergoedingsactie van art. 15.52 Omgevingswet.&lt;/p&gt;&#13;
&lt;h3&gt;5. Conclusie&lt;/h3&gt;&#13;
&lt;p&gt;De nieuwe regeling van het voorkeursrecht in het wetsvoorstel Aanvullingswet grondeigendom is met name gericht op een soepele integratie van de huidige Wvg in de Omgevingswet. De terminologie is vereenvoudigd, maar de leesbaarheid en vindbaarheid van de artikelen is naar mijn mening niet verbeterd. De inpassing in de systematiek van de Omgevingswet dwingt ertoe om de bepalingen niet alleen in hoofdstuk 9 op te nemen. Ook op diverse andere plaatsen zijn her en der wettelijke bepalingen opgenomen. Hoewel de integratie op zichzelf is geslaagd, is de vraag of bepaalde voorschriften in de praktijk daardoor niet over het hoofd zullen worden gezien.&lt;/p&gt;&#13;
&lt;p&gt;Een belangrijke doelstelling was de verbetering van de positie van de eigenaar-vervreemder. Daarvan is ontegenzeglijk sprake. Bij de uitwerking daarvan is men naar mijn mening te ver doorgeschoten. Daarbij springt het meest in het oog de nieuwe uitzonderingsregeling bij een beroep op zelfrealisatie. Die is onvoldoende doordacht en leidt mijns inziens vooral tot jarenlange procedures en onzekerheid, tot vertraging en mogelijk zelfs afstel van gemeentelijke plannen. Daar is niemand bij gebaat, behalve de grondeigenaar die zijn grond snel(ler) tegen de hoogste prijs kan verkopen. Mijns inziens wordt hiermee de gehele regeling van het voorkeursrecht ondergraven.&lt;/p&gt;&#13;
&lt;p&gt;Tot slot lijkt de beoogde verbetering van de kenbaarheid van het voorkeursrecht met dit wetsvoorstel te slagen. Het voorkeursrecht zal niet eerder &amp;lsquo;ingaan&amp;rsquo; dan na tijdige inschrijving van de voorkeursrechtbeschikking in de openbare registers, die via de basisregistratie kadaster door de notaris kunnen worden geraadpleegd. De verplichte terinzagelegging en kennisgeving gedurende de beroepstermijn lijken mij daarentegen overbodig. &lt;/p&gt;</content><legacyfootnotes/><footnotes><footnote>1 W.J.E. (Willem) Van der Werf is partner bij Van der Feltz advocaten in Den Haag.</footnote><footnote>2 Wet van 22 april 1981, houdende regeling van een voorkeursrecht van gemeenten bij de verwerving van onroerende zaken (&lt;span class="italic"&gt;Stb&lt;/span&gt;. 1981, 236).</footnote><footnote>3 HR 10 november 2000, &lt;span class="italic"&gt;NJ &lt;/span&gt;2001, 288, m.nt. PCEvW en WMK en HR 17 november 2000, &lt;span class="italic"&gt;NJ &lt;/span&gt;2001, 289, m.nt. PCEvW en WMK.</footnote><footnote>4 &lt;span class="italic"&gt;Kamerstukken II&lt;/span&gt; 2015/16, 27 581, nr. 53.</footnote><footnote>5 Evaluatie Wet voorkeursrecht gemeenten, Onderzoek naar, gebruik, effectiviteit en efficiency van de Wvg, Sira Consulting en Van der Heijden Grondbeleid, 2015. &lt;span class="italic"&gt;Kamerstukken II &lt;/span&gt;2015/16, 27 581, nr. 53, bijlage.</footnote><footnote>6 Waar hierna wordt gesproken over college van B&amp;W of gemeente, wordt veelal tevens bedoeld: respectievelijk GS/Minister of provincie/Rijk.</footnote><footnote>7 &lt;span class="italic"&gt;Kamerstukken II &lt;/span&gt;2018/19, 35 133, nr. 3, p. 61.</footnote><footnote>8 &lt;span class="italic"&gt;Kamerstukken II &lt;/span&gt;2018/19, 35 133, nr. 3, p. 63.</footnote><footnote>9 ABRvS 26 september 2001, &lt;span class="italic"&gt;AB&lt;/span&gt; 2002, 18, m.nt. JBM.</footnote><footnote>10 &lt;span class="italic"&gt;Kamerstukken II &lt;/span&gt;2018/19, 35 133, nr. 3, p. 70.</footnote><footnote>11 &lt;span class="italic"&gt;Kamerstukken II &lt;/span&gt;2018/19, 35 133, nr. 3, p. 78.</footnote><footnote>12 &lt;span class="italic"&gt;Kamerstukken II &lt;/span&gt;2018/19, 35 133, nr. 3, p. 77 en p. 273.</footnote><footnote>13 Als een omgevingsplan wordt vernietigd, blijft het voorkeursrecht  zoals thans in geval van vernietiging van het bestemmingsplan  nog een jaar van kracht (art. 9.4 lid 3 Omgevingswet). Als de grondslag binnen dat jaar wordt hersteld, dan heeft het voorkeursrecht weer de geldingsduur die het direct voorafgaand aan de vernietiging had.</footnote><footnote>14 &lt;span class="italic"&gt;Kamerstukken II &lt;/span&gt;2018/19, 35 133, nr. 3, p. 80.</footnote><footnote>15 &lt;span class="italic"&gt;Kamerstukken II &lt;/span&gt;2018/19, 35 133, nr. 3, p. 70.</footnote><footnote>16 W.J.E. Van der Werf en C. Kuyvenhoven, Actualiteiten Wet voorkeursrecht gemeenten 2009-2010, &lt;span class="italic"&gt;TvAR&lt;/span&gt; 2010/11, p. 463. Zie voorts: S.M.C. Nuyten en J.F. de Groot, Het Wetsvoorstel 'Wijziging van de Wet voorkeursrecht gemeenten', &lt;span class="italic"&gt;TBR&lt;/span&gt;&amp;nbsp;2008/30.</footnote><footnote>17 Het huidige art. 10 lid 2, art. 10 leden 3 tot en met 5 respectievelijk art. 10 lid 6 Wvg.</footnote><footnote>18 Art. 9.7 aanhef en sub a Omgevingswet.</footnote><footnote>19 Art. 9.7 aanhef en sub b Omgevingswet.</footnote><footnote>20 Art. 9.9 lid 1, aanhef en sub b Omgevingswet.</footnote><footnote>21 W.J.E. Van der Werf, Aanvullingswet grondeigendom: graaft het voorkeursrecht zijn eigen graf?, &lt;span class="italic"&gt;TvAR &lt;/span&gt;2019/6, p. 351. Zie ook: A. de Snoo, Voorkeursrechten in de Omgevingswet: zet het Paard van Troje maar neer, &lt;span class="italic"&gt;TBR&lt;/span&gt; 2016/168.</footnote><footnote>22 Per saldo lucratieve ontwikkelingsmogelijkheden komen bij provinciale en Rijks- of nationale plannen nauwelijks voor.</footnote><footnote>23 Art. 15.21 lid 2 Omgevingswet is strikt genomen ook van toepassing, maar aangezien die bepaling ziet op veranderingen na tervisielegging van de onteigeningsbeschikking, lijkt die voor prijsvaststellingsprocedures onder de voorkeursrechtregeling niet van belang.</footnote><footnote>24 &lt;span class="italic"&gt;Kamerstukken II &lt;/span&gt;2018/19, 35 133, nr. 3, p. 235.</footnote></footnotes><auteurs>mr. W.J.E. Van der Werf</auteurs><published>2019-08-30 09:34:08</published><modified>2019-11-18 12:23:23</modified><editiondate>2019-08-30</editiondate><htmlpath>https://denhollander.info/artikel/15719</htmlpath></article>
</articles></edition>