<edition><articles><article><jaar>1998</jaar><naam>Tijdschrift voor Agrarisch Recht</naam><uitgave>10</uitgave><aflevering>10</aflevering><searchword>TvAR 10/1998</searchword><id>5769</id><udhid>UDH:TvAR/5769</udhid><titel>Recente ontwikkelingen in het agrarisch milieurecht: een terug- en vooruitblik</titel><searchwords><searchword>TvAR 10/1998</searchword><searchword>UDH:TvAR/5769</searchword></searchwords><attachments><attachment><name>1998_nr 10_Artikel_Bomhof.pdf</name><extention>pdf</extention><url>https://denhollander.info/download/5701/ci</url></attachment></attachments><inleiding>1. Inleiding&#13;
De afgelopen vier jaar is er veel gebeurd: voor ammoniak en geur kwam er nieuwe regelgeving (Iav en stankrichtlijn) en belangrijke jurisprudentie, de opheffing van de vergunningplicht werd uitgebreid (akkerbouw en tuinbouw), bestaande agrarische AMvB's werden geactualiseerd (ammoniakdepositie) en volgende wetswijzigingen staan alweer voor de deur (Iav, mer-plicht, opslag vaste mest). We hebben het dan alleen nog over de regelgeving en rechtspraak die specifiek van toepassing zijn op de agrarische sector. Deze ontwikkelingen zullen in dit overzicht worden besproken.&#13;
Daarnaast hebben zich nog meer veranderingen voorgedaan, die vanwege hun indirecte belang en om dit overzichtsartikel niet al te omvangrijk te maken onbespro-ken zullen blijven. Het gaat om ontwikkelingen als:&#13;
- het vervallen van de gemeentelijke lozingsverordening (lozingsregels staan nu in de vergunning of AMvB);&#13;
- de wijziging van de Woningwet inzake het eisen van een bodemonderzoek (be- perkt tot ruimten waar zich mensen ophouden) en het aanhouden van de bouw vergunning bij een vermoeden van ernstige bodemverontreiniging (tot over de saneringsnoodzaak duidelijkheid bestaat);&#13;
- de wijziging van de besluiten inzake dierlijke en overige organische meststoffen (Bgdm en Boom) vanwege de mineralenboekhouding (Wet Minas);&#13;
- de wijziging van het Besluit opslaan ondergrondse tanks (Boot) terzake van de verwijderingsplicht na 1 januari 1999;&#13;
- de doorwerking van het CFK-besluit (voor koeltanks);&#13;
- de betekenis van het Asbestverwijderingsbesluit bij sloop of brand van agrarische bedrijfsgebouwen (daken).&#13;
De laatste stand van zaken hieromtrent kan men terugvinden in mijn Memo Agrarisch Milieurecht (1998, 4de druk) of in het milieuonderdeel van de losbladige uitgave Wet-geving Landelijk Gebied.</inleiding><content>2. Ammoniakbeleid&#13;
2.1. Strekking van de huidige regelgeving&#13;
Tekortkomingen in de Wet milieubeheer (Wm) en de tweede richtlijn Ammoniak en Veehouderij (1-3-1991) waren aanleiding voor een nieuwe regeling. Dat werd de Interimwet ammoniak en veehouderij (Iav), die op 26 augustus 1994 van kracht werd. De Iav kent naast de gebruikelijke toetsing aan depositienormen de mogelijkheid van gebiedsgericht beleid (ammoniakreductieplan) en overdracht van ammoniakrechten (saldomethode).&#13;
In de Iav staan de hoofdregels en in de Uitvoeringsregeling ammoniak en veehou-derij (Uav) volgt de uitwerking. Daarin staan onder meer de voor verzuring gevoelige gronden (ook vermeld in de Bodemkaart van Nederland), de beschermenswaardige objecten (bossen, natuurterreinen, landschapselementen), de emissiefactoren per dier-soort (vaak gekoppeld aan het type huisvesting) en de omrekeningsfactoren om te komen van emissie naar depositie (transmissie) op bossen en overige vegetaties.&#13;
2.2. Wijzigingen van de Uav&#13;
De Uav werd in 1996 twee maal aangepast. De eerste wijziging (Stcrt. 8-3-1996, 49) had betrekking op een aanpassing van enkele emissiefactoren (o.a. voor vleesstieren, struisvogels, konijnen en toegelaten groenlabelstallen) en bracht een regeling voor experimentele emissie-arme stallen (lagere emissiefactor). De tweede wijziging (Stcrt. 13-8-1996, 177) betrof:&#13;
- de uitbreiding van groenlabelstallen;&#13;
- het vervallen van de rijksaanwijzing voor beschermenswaardige objecten met een oppervlakte kleiner dan 5 ha;&#13;
- het vervallen van de gebiedsaanwijzing bij bestemmingsplan.&#13;
Sinds deze wijziging kan alleen nog bij gemeentelijke verordening een aanvullende gebiedsbescherming worden gerealiseerd. Gebeurt dat niet, dan zijn gebieden kleiner dan 5 ha niet langer beschermd. Door deze verandering kunnen nieuwe activiteiten mogelijk worden als het depositiepunt verder weg komt te liggen.&#13;
Door de derde wijziging (Stcrt. 1998, 69; herplaatsing in nr. 77) kwam er:&#13;
- een andere manier van afstandsmeting tot het dichtstbijgelegen voor verzuring gevoelig gebied (niet langer vanuit het midden van de inrichting, maar vanaf het dichtstbijgelegen emissiepunt);&#13;
- opnieuw een aanpassing en uitbreiding van de emissiefactoren;&#13;
- een verruiming van het experimenteerartikel voor emissiearme stallen in verband met de kortingsregeling van de Wet herstructurering varkenshouderij (korting ver mindert van 25% tot 15%);&#13;
- een einde aan de regeling dat kleine terreinbeheerders toestemming moeten geven voor het afsluiten van een convenant (alternatief voor gebiedsbescherming).&#13;
Ook door deze wijziging kunnen nieuwe activiteiten mogelijk worden vanwege de verschuiving van het emissiepunt (afstand wordt groter), door de soepeler emissie-factoren (meer dieren per stal) of als gevolg van beide.&#13;
De vierde wijziging (Stcrt. 1998, 132) vloeide voort uit de aanpassing van het Var-kensbesluit (welzijnseisen) en bracht alleen een wijziging van de emissiefactor voor bepaalde varkenssoorten die in grotere hokken moeten worden gehouden. Voor bedrijven met een vergunning die niet het aantal dieren, maar wel het hokoppervlak per dier uitbreiden, heeft deze wijziging geen effect. De ammoniakemissie neemt weliswaar toe, maar de rechtsbescherming verhindert het korten op vergunde rech-ten. Bedrijven die een varkensstapel aanschaffen of uitbreiden vallen er wel onder. Opmerkelijk is dat geen van de wijzigingsbesluiten een overgangsrecht kent, waar-door het moment van beslissen op de vergunningaanvraag bepalend is voor het toe-passelijke regiem. Viel het besluit vóór een van de wijzigingen en werd het besluit door de bestuursrechter na een wijziging vernietigd, dan moest bij het nieuw te nemen besluit rekening worden gehouden met het gewijzigde besluit. Pakte dat voor de boer onvoordeliger uit, dan werd daar een mouw aan gepast door het intact laten van de rechtsgevolgen van het vernietigde besluit (ABRvS 21-1-1997, nr. E03.95.1057, Oosterhesselen; Vz. ABRvS 3-12-1997, nr. F03.97.0596, Hontenisse).&#13;
Vergunningplicht vanwege de ammoniakemissie/depositie&#13;
Bron: ontleend aan het meldingsformulier Besluit melkrundveehouderijen milieu-beheer, ministerie van VROM&#13;
2.3. Wijziging van agrarische besluiten&#13;
Lange tijd golden voor de besluiten melkrundveehouderijen en akkerbouwbedrijven de regels van de tweede ammoniakrichtlijn (was verwerkt in de besluiten). Pas op 1 november 1997 werden ze gelijkgeschakeld met de Iav (Stb. 1997, 406), waardoor voor de AMvB-bedrijven dezelfde ammoniakeisen gingen gelden als voor de vergun-ningplichtige bedrijven. Die aanpassing is overigens niet vlekkeloos verlopen, want binnenkort worden met terugwerkende kracht drie wetstechnische fouten gerepa-reerd (zie ontwerp: Stcrt. 23-4-1998, 77).&#13;
Beide besluiten verwijzen - net als de Iav - voor de uitwerking naar de Uav (ver-zuring gevoelige gebieden, beschermenswaardige objecten, emissie- en omrekenings-factoren, afstandsmeting, etc). Van het Besluit mestbassins werd alleen de gebiedsaan-duiding gewijzigd (nu conform de Uav). Een verdergaande wijziging was niet nodig, omdat de ammoniakeisen bij mestbassins als voorschrift dienen en niet - zoals bij de twee andere besluiten - entree-eisen vormen (bepalen de toepassing van het besluit).&#13;
De wijziging leidde ertoe dat bij een oprichting of verandering in een arp- of con-centratiegebied vaker een vergunning nodig is (zie schema hiervoor). Daardoor kun-nen meer bedrijven bij het gebiedsgerichte ammoniakbeleid worden betrokken en is er meer maatwerk mogelijk (arp-eisen bij vergunningverlening; toepassing saldome-thode). Bestaande bedrijven die hun werkwijze niet veranderen of de hoogste deposi-tiewaarde van het oude besluit (30 mol) niet overschrijden, hebben niets van doen met het gewijzigde besluit. Wel kunnen bestaande AMvB-bedrijven door externe ver-anderingen vergunningplichtig worden als de depositie toeneemt (bijvoorbeeld door een strenger aanwijzingsbeleid komt het verzuringgevoelig gebied dichterbij) of als emis-siefactoren worden aangescherpt (bijvoorbeeld voor melkrundvee, die nu te laag is).&#13;
2.4. Rechtspraak&#13;
De Iav is op verschillende onderdelen niet ongeschonden door de rechtspraak geko-men. Voorbeelden daarvan zijn:&#13;
- de twijfel over het mogen innemen en - soms pas veel - later weer uitgeven van emissie/depositierechten ('ammoniakbank');&#13;
- de twijfel over het toepassen van de Iav in arp-gebieden als de depositie buiten een straal van drie kilometer verwaarloosbaar is (zie ook ABRvS 3-11-1994, Milieu rechtspraak 1995 nr. 20, p. 1);&#13;
- de afwijzing van het dierplaatsencriterium (ABRvS 20-6-1995, Gemeentestem 1996 nr. 7028/13-6-1996, BR 1996, p.734);&#13;
- het gebruik van gebiedsgebonden emissiegrenswaarden ter vervanging van deposi- tienormen (afgewezen door ABRvS 19-6-1996, KG 1996, nr. 314/BR 1996, p. 916/ AB 1997, nr. 353);&#13;
- de arp-eis om bij toepassing van de saldomethode voor een emissiearme stal te korten op vergunde rechten (afgewezen door ABRvS 2-10-1997, Gemeentestem 1998 nr. 7077/BR 1998, p. 59, Uden; ABRvS 8-12-1997, AB 1998 nr. 35, Sevenum);&#13;
- het ontoereikende overgangsrecht voor vernietigingsbesluiten, waardoor bij een volgende beslissing op de vergunningaanvraag moest worden uitgegaan van het - soms nadeliger - nieuwe wetsregiem (ABRvS 21-1-1997, nr. E03.95.1057, Oos- terhesselen; Vz. ABRvS 3-12-1997, nr. F03.97.0596, Hontenisse; ABRvS 2-10-1997, Milieurechtspraak 1997 nr. 11, p.569; zie ook hiervoor par. 2.2);&#13;
- de niet door de Iav bestreken ammoniakschade valt onder de Wet milieubeheer (bijvoorbeeld inzake planten/bomen, ABRvS 31-3-1995, BR 1995, p. 586);&#13;
- de redelijkerwijs binnen vijf jaar te reduceren ammoniakemissie bij legalisatie moet in vergunningvoorschriften worden uitgewerkt (maatregelen, beperking aantal dieren) en mag zonodig worden voorafgegaan door een plan van aanpak (ABRvS 27-11-1995, nr. E03.94.1544, Amersfoort; ABRvS 6-1-1997, Milieurechtspraak 1997 nr. 4, p. 4). 2.5. De aanleiding voor een tussentijdse wetswijziging&#13;
Het rechterlijk veto over het korten op vergunde rechten in arp-gebieden heeft behoorlijke gevolgen. Niet alleen wordt daardoor het gebiedsgerichte ammoniak-beleid gefrustreerd, maar het leidt ook tot schadeclaims van boeren die ten onrechte ammoniakrechten hebben aangekocht. De bestuursrechter baseert zijn terughoudend oordeel op een passage in de toelichting van de Iav (op grond van art.8 lid 2 valt niet te tornen aan vergunde rechten) en op de uitleg van het zogenaamde stand-still-begin-sel voor de Iav (geen generiek reductiebeleid mogelijk).&#13;
Volgens de regering is die restrictieve uitleg echter nooit bedoeld geweest voor veehouders die uit eigen beweging overgaan op een milieuvriendelijker bedrijfsvoe-ring. Ware dat wel zo, dan zouden ze vanwege de vergunde emissie/depositierechten nog eens extra worden beloond door meer dieren te mogen houden dan eerder was toegestaan. Tevens zou dan het gebiedsgerichte saneringsbeleid (uitgewerkt in regio-nale/ lokale arp's) nooit in voldoende mate van de grond komen, en dat was wel het laatste wat met de Iav was beoogd. De regering beroept zich voor haar visie op een uitlating van de minister van VROM in de Eerste Kamer, op een brief aan belangen-organisaties over de uitvoering van de Iav en op een uitleg in een VROM-handreiking over arp's (zie uitgebreider hierover de toelichting op de wetswijziging TK 1997-1998, 26 118, nr. 2).&#13;
2.6. Inhoud tussentijdse wetswijziging&#13;
Enfin, het niet te overbruggen verschil van inzicht tussen regering en bestuursrechter leidde op 13 februari 1998 tot de aankondiging van een wetsvoorstel tot wijziging van de Iav (Stcrt.13-2-1998, 30 en 3-7-1998, 124), die eind augustus werd ingediend (TK 1997-1998, 26 118, nrs. 1 en 2) en die naar verwachting eind 1998 van kracht wordt. De wijzigingen, die op grond van de visie van de bestuursrechter kunnen worden beschouwd als een aanmerkelijke uitbreiding van de Iav, hebben betrekking op:&#13;
- het verlagen van vergunde depositierechten bij het toepassen van de saldomethode voor nieuwe situaties en bij legalisering van bestaande bedrijven zonder vergunning;&#13;
- het toekennen van terugwerkende kracht aan beroepszaken voor vergunningen waarvan de aanvraag op of na 13 februari 1998 is ingediend (lopende vergunning procedures met aanvragen van &lt; 13-2-1998 vallen dus nog onder het gunstiger oude regiem);&#13;
- een overgangsrecht voor arp's die door de bestuursrechter onverbindend zijn geacht vanwege de kortingseis op vergunde rechten (blijven dus met terugwerkende kracht alsnog geldig);&#13;
- het zonder meer mogelijk maken van het gebruik van een 'mollen- of ammoniak- bank' door het schrappen van het woord "onmiddellijk" in art. 8 lid 4 (gelijktijdige vermindering/toename van rechten is dus geen discussiepunt meer);&#13;
- het vastleggen van de jurisprudentie dat de beoordeling van de milieugevolgen als gevolg van rechtstreekse ammoniakemissie onder de Wet milieubeheer valt (slechts bedoeld als codificatie);&#13;
- een verbod om in de concentratiegebieden nieuwe bedrijven te vestigen die op drie kilometer afstand geen depositie meer veroorzaken. 2.7. Enkele kanttekeningen&#13;
Het vestigingsverbod voor bedrijven in concentratiegebieden met een zogenaamde nuldepositie betekent impliciet een uitbreiding van de Iav, omdat in dat geval alleen de emissie van belang is. Voorts is de beperking arbitrair, omdat die niet geldt voor ongunstig gelegen bedrijven in andere milieubelaste gebieden, waarvoor een arp mag worden gemaakt. Terzake van het overgangsrecht (peildatum: 13-2-1998) is niet dui-delijk hoe moet worden gehandeld met vergunningaanvragen die opnieuw worden ingediend na een eerdere vernietiging van de vergunning. Ook kan ten aanzien van lopende beroepszaken worden opgemerkt dat gemeenten voor vergunningaanvragen die na 13 februari 1998 zijn ingediend, niet mogen anticiperen op de komende wets-wijziging (vaste rechtspraak); het is alleen aan de bestuursrechter voorbehouden om het nieuwe wetsregiem toe te passen.&#13;
Het gebruikmaken van een ammoniakbank mag dus straks altijd als er ooit ver-gunningrechten zijn of zullen worden ingetrokken in verband met het (gedeeltelijke) buiten werking stellen van het bedrijf en als daardoor de totale depositie/emissie in het plangebied afneemt. Het tijdsverloop speelt dus geen rol meer, maar het instru-ment mag niet worden gebruikt voor AMvB-bedrijven (kennen geen vergunning) of voor de verkoop van de extra emissierechten die de bouw van een emissiearme stal oplevert (zie bijlage 4 Uav).&#13;
2.8. Wetswijziging op langere termijn&#13;
Na deze tussentijdse wijziging is het de bedoeling dat een wetsvoorstel wordt inge-diend tot verlenging van de Interimwet (per 26-8-1999), waarbij tegelijkertijd ook de legalisatiebepalingen (art. 6 en 7) zullen worden geschrapt. Daarvoor of daarna belooft de toelichting op de tussentijdse wijziging van de Iav (TK 1997-1998, 26 118, nr. 2) nog een tussentijdse wetswijziging om zowel het dierplaatsencriterium in de wet te verankeren als wel de uitvaardiging van het Besluit ammoniakemissie huisves-ting veehouderij mogelijk te maken. Tijdens de verlenging van de Interimwet zal worden bezien of er nog behoefte is aan een vervolgregeling en zo ja, waaruit die dan zal moeten bestaan (alle opties liggen nog open).&#13;
Voor alternatieve vormen van ammoniakbeleid (bijvoorbeeld speciaal regiem voor landgoederen, verbreding milieuvergunning tot mest-/ammoniakrechten) komt er een aparte benadering in de vorm van een exclusieve Experimentenwet Landbouw en Milieu, waaraan per proef een uitvoeringsbesluit zal worden verbonden. Op dit moment wordt een wetsontwerp voorbereid, waaraan als eerste een specifiek besluit zal worden gekoppeld voor het ROM-experiment in Zuidoost-Friesland, waar men de verlening van vergunningen primair wil toetsen aan emissiegrenswaarden. Dit alternatief past overigens prima in het regeerakkoord, waarin staat dat het ammoniak-beleid uitsluitend gebaseerd zal worden op het emissiespoor (hoofdstuk V, onderdeel 7). Zou die lijn vanuit de Experimentenwet en het regeerakkoord worden doorgezet, dan betekent dat een forse koerswijziging ten opzichte van het huidige lokatie- en depositiegerichte gerichte ammoniakbeleid van de Interimwet. 3.&#13;
Stankbeleid&#13;
3.1. Strekking van de geurrichtlijn&#13;
Sinds 1971 zijn er richtlijnen die de vereiste hinderafstand aangeven tussen stank- gevoelige objecten (woning, verblijfsruimte) en agrarische bedrijven (stallen). De individuele aanpak, waarbij bedrijven werden getoetst aan vier omgevingscategorieën (de zogenaamde afstandsgrafiek) is lange tijd maatgevend geweest. Met de huidige richtlijn Veehouderij en Stankhinder van 30 oktober 1996 is daar een omgevingsge- richte benadering bijgekomen, die gemeenten meer vrijheid geeft de hindergevoelig- heid van een gebied vast te stellen.&#13;
De richtlijn bevat twee bijlagen, waarin de omrekeningsfactoren per diersoort (de zogenaamde mestvarkeneenheden ofwel mve's) en de minimumafstanden voor niet om te rekenen dieren (50 of 100 meter) worden vermeld. De afstandsmeting vindt plaats vanuit het emissiepunt (mechanische of natuurlijke ventilatie) tot de gevel van het naburige stankgevoelige object, waarbij ter voorkoming van algemene hinder minimumafstanden gelden voor stallen (25 of 50 meter).&#13;
Vergunde rechten worden op grond van de jurisprudentie van de Wet milieubeheer beschermd (aantal dieren of mve's), maar bij de realisering van een groenlabelstal in milieubelaste gebieden wordt van de agrariër gevraagd om 50% van de extra rechten in te leveren. Het voordeel van een emissiefactor van groenlabelstallen ten opzichte van die voor klassieke huisvesting kan namelijk oplopen tot 50%, wat vervolgens meer dieren oplevert dan is vergund. De richtlijn houdt ook rekening met cumulatieve stankhinder van bedrijven, althans voorzover de dieren kunnen worden omgerekend in mve's.&#13;
Verder mag de richtlijn in de ruimtelijke ordening worden gebruikt voor het beoordelen van hindergevoelige bestemmingen bij bestaande agrarische bedrijven (de zogenaamde omgekeerde werking). Voor bedrijven zonder vergunning die niet kun-nen voldoen aan de richtlijn, geldt een saneringsbeleid. Zij moeten binnen vijf jaar voldoen aan de te verlenen vergunning met extra milieu-eisen of - als ze dat niet kun-nen - hun wordt voor vijf jaar een tijdelijke vergunning verleend en daarna volgt slui-ting. De richtlijn geldt voor vier jaar (tot 30 oktober 2000), maar door een aantal rechterlijke uitspraken gelden diverse onderdelen nu al niet meer.&#13;
3.2. Ontstaansgeschiedenis&#13;
Het ontstaan van de richtlijn is vooral ingegeven door agrarische en politieke motie-ven. De reden was dat het met de vorige richtlijn Veehouderij en Stankhinder niet lukte om bestaande knelpunten op te lossen eind 1995 waren dat er circa 1250) en om voldoende ruimte te scheppen voor nieuwe ontwikkelingen (bij de Iav lukte dat wel). Daardoor werd de minister van VROM steeds vaker geconfronteerd met kritische Tweede-Kamerleden (Iav, begrotingsbehandelingen). Bij de behandeling van de Integrale notitie mest- en ammoniakbeleid (10-12-1995) leidde dat tot de motie-Stellingwerf waarin een nieuwe richtlijn werd geëist, die snel door het kabinet werd toegezegd (15-12-1995, TK 1995-1996, 24 445, nrs. 19, 25, 35). Op deze toezegging volgden spoedig daden, want samen met de voortgangsnotitie over de Integrale notitie ontving de Tweede Kamer een concept van de nieuwe richtlijn (27 augustus 1996). Het overleg met de vaste Kamercommissie (LNV/VROM) vond plaats op 12 september 1996 plaats en de meeste parlementariërs toonde zich - evenals de stands-organisaties - tevreden over het versoepelde stankregiem.&#13;
Forse kritiek kwam er vanuit de milieubeweging. Die richtte zich op de soms zwak-ke onderbouwing (gewijzigde omgevingscategorieën, vereenvoudigde cumulatieme-thode) en de grote speelruimte voor het bevoegde gezag (gebiedsgerichte beoordeling, sanering bedrijven) om knelpunten weg te werken die vaak door eigen toedoen van agrariërs waren ontstaan (illegale bedrijfsuitbreidingen na 1976). Ondanks deze kant-tekeningen werd de richtlijn Veehouderij en Stankhinder op 30 oktober 1996 van kracht.&#13;
3.3. Rechtspraak&#13;
Gezien de voorgeschiedenis is het geen wonder dat er bij de bestuursrechter wel de nodige scepsis moest ontstaan over nut en noodzaak van de nieuwe geurrichtlijn. In de herziene Nota Stankbeleid (mei 1994) werd nog vermeld dat de brochure Veehou-derij en Hinderwet goed aansloot bij de praktijkervaring. Twee jaar later werd voor de algehele wijziging ervan geen andere argument gebruikt dan het uitvoeren van bovenvermelde Kamermotie (zie ook de aanbiedingsbrief). Van een milieuhygiënische redengeving of onderbouwing was nauwelijks sprake.&#13;
Ruim een jaar heerste er - afgezien van een positief oordeel over de nieuwe omre-keningsfactoren (Vz. ABRvS 6-2-1997, KG 1997, nr. 112, Milieurechtspraak 1997 nr. 7) - de bekende stilte voor de storm. Die stak op in het voorjaar van 1998, toen het ongemotiveerd toepassen van de nieuwe omgevingscategorieën ontoelaatbaar werd geacht (ABRvS 21-4-1998, Milieurechtspraak 1998 nr. 1, Breda); wel mocht het bevoegde gezag zonodig terugvallen op de categorieën van de oude richtlijn Veehou-derij en Hinderwet (ABRvS 7-5-1998, Milieurechtspraak 1998 nr. 11, Leusden). In de voorgaande uitspraak-Breda werd ook nog negatief geoordeeld over het dierplaatsen-criterium (evenals gebeurd was bij de Iav) en - in navolging van de eerdere Voorzit-tersuitspraak - werd positief beslist over de deels gewijzigde omrekeningsfactoren. Nadien werd de richtlijn 'verder in mootjes gezaagd', met als uitkomsten dat:&#13;
- de afstandsmeting vanuit het emissiepunt een juiste benadering is (ABRvS 25-5- 1998 Milieurechtspraak 1998 nr. 11, Oldebroek; twijfel nog bij Vz. ABRvS 22-1- 1998, KG 1998, nr. 32);&#13;
- het kortingsadvies voor boeren die binnen de vergunde rechten een groenlabelstal bouwen en dan 50% van de 'stankwinst' zouden moeten inleveren, in strijd is met de rechtsbescherming van de Wet milieubeheer (ABRvS 29-5-1998, Milieurecht spraak 1998 nr. 11, M en R 1998 nr. 9, p. 225, Oss);&#13;
- de cumulatiemethode onvoldoende is onderbouwd (ABRvS 17-7-1998, nr. E03.97.0892, Hengelo) vanwege ongefundeerde verschillen met de oude cumula- tierichtlijn, zoals de ene toetsingsfactor (de vorige richtlijn kende er drie), de te korte afstanden waarmee bij de berekening rekening wordt gehouden (de vorige richtlijn ging uit van grotere afstandscirkels) en door steeds uit te gaan van het totale bedrijf (de oude richtlijn ging uit van de stallen);&#13;
- extrapolatie van de afstandsgrafiek mogelijk is tot op 1000 meter van het stankge- voelige object (ABRvS 17-10-1996, Milieurechtspraak 1997 nr. 3, p. 4); dat betreft een omvang van 2500 tot 5000 mve's en daarboven geldt de MER-beoordelings-plicht (Vz. ABRvS 13-1-1998, nr. F03.97.0370, Woensdrecht);&#13;
- ingestemd werd met de afzonderlijke afstandsbepaling voor intensieve- en rund veebedrijven (ABRvS 21-3-1997, BR 1997, p. 578).&#13;
3.4. De toekomst&#13;
Het juridisch slagveld overziende, mag worden geconstateerd dat er een rommelige situatie is ontstaan. Voor gemeenten die ongeveer tegelijkertijd te maken kregen met de afwijzende Iav-jurisprudentie over het korten op vergunde rechten (zie par. 2.4 en 2.5), leek het inderdaad een "beleidsterrein in brand met gemeenten in de frontlinie" (VNG-visie in VNG-MIRO info-1). Toch zal de richtlijn - anders dan de Iav - niet op korte termijn worden gerepareerd (zie brief minister VROM 27-4-1998, kenmerk DWL/98041170). Wel loopt er een onderzoek naar de hinderbeleving van stank door het houden van vee (in verband met omgevingscategorieën en cumulatie).&#13;
Gemeenten en boeren moeten daardoor voorlopig leren leven met de situatie dat vergunningaanvragen getoetst dienen te worden aan delen van de oude en nieuwe stankrichtlijn alsmede aan de oude cumulatierichtlijn (Publicatiereeks Lucht, nr. 46). Daarbij komt nog de onzekerheid over andere arbitraire onderdelen van de richtlijn, waarover nog geen rechterlijk oordeel is gegeven. Gedacht kan worden aan:&#13;
- het gebiedsgerichte stankbeleid en de daarbij gehanteerde planologische benade- ring (past niet in de milieuwetgeving);&#13;
- de beoordeling van functieveranderingen binnen en buiten het agrarische bedrijf in relatie tot het onveranderd laten van de omgevingscategorie (sluit niet aan bij de ervaren geurhinder);&#13;
- de tijdelijke vergunning voor te saneren bedrijven, die is ingegeven door een sociaal- economisch gedoogbeleid (om milieuredenen mag en kan er eigenlijk geen vergun ning worden verleend).&#13;
Het is daarom niet uitgesloten dat de bestuursrechter nog meer verrassingen in petto heeft. In ieder geval is het aanvankelijk optimisme over de heilzame werking van de richtlijn duchtig getemperd, omdat het aantal geurknelpunten nu veel minder snel zal afnemen dan de ammoniakknelpunten.&#13;
4. Overige onderwerpen&#13;
4.1. Opslag vaste meststoffen&#13;
4.1.1. Algemeen&#13;
Door een wijziging van het Ivb is de vergunningvrije opslag van dierlijke en overige organische meststoffen vergroot van 1 tot 10 m3. Tegelijk werd ook het bewaren van hooi, stro, vlas, bieten en aardappelen voor de reguliere bedrijfsvoering buiten de ver-gunningplicht gebracht (zie Stb. 1997, 493). Het is overigens niet waarschijnlijk dat gemeenten na deze opschaling zullen aandringen op het aanvragen van vergunningen, omdat er:&#13;
- soms al een regionaal gedoogbeleid bestaat voor mestopslagen (o.a. in de provin- cies Groningen en Drenthe); - in 1999 een vrijstellingsbesluit zal verschijnen voor mestopslagen vanaf 10 m3;&#13;
- vanaf 1 januari 1998 geen leges meer mogen worden geheven;&#13;
- van rijkswege gedoogd mag worden bij komende AMvB's (zie MDW-circulaires ministerie VROM 30-8-1995 en 31-1-1996).&#13;
De opheffing van de vergunningplicht is dus al geruime tijd aan de orde en dat werd al duidelijk uit een eerste ontwerp-besluit (Stcrt. 29-5-1995, 189). Uit het tweede con-cept, dat voor onderhandse inspraak bij belangenorganisaties is verspreid en dat thans voor advies bij de Raad van State ligt, blijken echter andere ideeën, waardoor de eind-versie er waarschijnlijk anders zal gaan uitzien.&#13;
4.1.2. Afstandscriteria&#13;
In navolging van het Ivb wordt de drempel gelegd bij 10 m3 mest en is nog in discus-sie of er een vergunningplicht moet komen voor milieubeschermingsgebieden. Voor de vergunningvrije mestopslag wordt gedacht aan afstandseisen tot:&#13;
- het oppervlaktewater en de erfscheiding (5 meter);&#13;
- de naburige bedrijfswoning (50 meter);&#13;
- de woning of een ander gevoelig object van derden (100 meter).&#13;
Zouden die afstanden naar lokale omstandigheden niet voldoende zijn, dan mag de gemeente nadere eisen stellen ter voorkoming van stank of ammoniakemissie (bij-voorbeeld beperking van omvang en duur van de opslag). Voor gecomposteerde vaste meststoffen (niet zijnde dierlijke mest) worden de afstanden tot stankgevoelige objec-ten gehalveerd.&#13;
4.1.3. Bodemvoorzieningen&#13;
Om bodem en grondwater te beschermen, wordt gedacht aan een vloeistofdichte mestplaat met opstaande randen en een bovenafdekking.&#13;
Het gaat hierbij echter om een uitwerking van een meer in het algemeen opgeno-men zorgplicht, waardoor andere passende alternatieven zijn toegestaan (met name terzake van bodemafdekking). Het bodemdeel van het concept-besluit zal mogelijk niet gaan gelden voor kortdurende opslagen (maximaal vier weken per jaar) en de incidentele opslagen met een hoog droge stofgehalte (één keer per vier jaar en &gt; 50% ds). Dan zou kunnen worden volstaan met de eis dat de opslag dient te geschieden op een vaste locatie, waarop uitsluitend moet worden uitgereden en waar de mest zo hoog mogelijk moet worden opgestapeld (vermindert het bodemcontact). Ook terza-ke van deze bodemeisen mogen nadere regels worden gesteld.&#13;
4.1.4. Overige voorschriften&#13;
Voorts wordt gedacht aan een lozingsverbod op de riolering, een verbod om bij aan-en afvoer de omgeving te verontreinigen en een schoonmaakverplichting van wegen, een overgangsrecht voor de schaars verleende vergunningen (drie jaar) en een meldings-plicht voor de eerste en daaropvolgende mestopslagen (hoeveelheid en locatie). Niet duidelijk is nog hoe zal worden omgegaan met langdurige gedoogbesluiten (over-gangsregeling) en met mestopslagen die buiten de Wm en het Ivb vallen (kleiner dan 10 m3). Om dat laatste goed te regelen, zou de grondslag van het besluit kunnen worden verruimd met de Wet bodembescherming (strekt zich uit tot alle handelingen), waardoor de lastige interpretatie van het begrip 'inrichting' (duur/omvang/begren-zing/samenhang) en de daarmee samenhangende discussie over vergunning- of mel-dingsplicht kan worden voorkomen.&#13;
4.2. Wijziging van het MER-besluit 1994&#13;
4.2.1. Huidige regels en rechtspraak&#13;
Het huidige MER-besluit van 1994 kent voor de agrarische sector alleen een MER-plicht als een bestemmingsplan voorziet in de aanleg van een glastuinbouwgebied met een oppervlakte van 100 hectare of meer (bijlage C; art. 20.2). Voor het houden van dieren geldt alleen een MER-beoordelingsplicht, waarbij het bevoegde gezag vanaf 5000 mestvarkeneenheden (mve's) moet bezien of een MER nodig is (bijlage D; art. 2). De MER-drempel geldt voor elk bedrijf afzonderlijk en dus niet voor meerdere - bij elkaar gelegen - bedrijven van één vergunningaanvrager/eigenaar gezamenlijk (ABRvS 2-10-1997, M en R1998 nr. 5, p. 141; Vz. ABRvS 20-3-1998, KG 1998 nr. 198). Door raadpleging van de omrekeningsfactoren voor mve's (bijlage 2 richtlijn Vee-houderij en Stankhinder) kan per diersoort worden bepaald wanneer de drempel wordt bereikt. Wijziging van de omrekeningsfactoren, zoals in 1996 gebeurde na de vervanging van de brochure Veehouderij en Hinderwet door de richtlijn Veehouderij en Stankhinder kan ertoe leiden dat ook de MER-plicht verandert (zie Vz. ABRvS 6-2-1997, M en R 1997 nr. 10, p. 240; Vz. ABRvS 20-3-1998, KG 1998 nr. 198). De MER-beoordelingsplicht komt men ook tegen in de provinciale milieuverordening voor milieubeschermingsgebieden; zie bijvoorbeeld Vz. ABRvS 26-3-1998, KG 1998 nr. 1998, nr. 201).&#13;
4.2.2. Verandering voor veehouderijen&#13;
De komende wijziging van het MER-besluit (zie Stcrt. 29-5-1998, 99) brengt voor het eerst de MER-plicht voor het oprichten van grote kippen- en varkensbedrijven. Dat is mede het gevolg van een uitspraak van het Europese Hof van Justitie over het ten onrechte ontbreken van de MER-plicht voor varkens (zie ABRvS 8-8-1997, M en R 1997 nr. 11, p. 275; Vz. ABRvS 11-9-1997, M en R 1998 nr. 7/8, p. 200).&#13;
Verder wordt de MER-beoordelingsplicht uitgebreid voor het oprichten/verande-ren van bedrijven die kippen, varkens en - voor het eerst ook - runderen houden (zie schema hierna). Het zal overigens niet meevallen om aan deze uitbreiding van de MER-plicht een goede uitvoering te geven, omdat de praktijk nu al veel moeite heeft om de huidige MER-beoordelingsplicht zinvol in te vullen. Dat zou reden kunnen zijn om nog eens kritisch te kijken naar de voorgestelde capaciteitsgrenzen. MER-(beoordelings)plicht voor intensieve veehouderijen&#13;
N.B. Volgens het ontwerp-wijziging MER-besluit (Stcrt.1998, 99); het aantal dieren wordt uitgedrukt in dierplaatsen&#13;
De MER-drempels zijn gerelateerd aan het aantal dierplaatsen en zijn niet meer - zoals eerder het geval was - gebaseerd op het aantal mestvarkeneenheden. Even voorbijgaand aan de vraag of de bestuursrechter het dierplaatsencriterium zal accep-teren (bij de Uav en stankrichtlijn deed hij dat niet), kan een wijziging van de MER (beoordelingsplicht) straks alleen nog plaatsvinden door een wijziging van het MER-besluit zelf. Een indirecte wijziging, zoals zich thans nog kan voordoen, is er dus niet meer bij.&#13;
4.3. Wet herstructurering varkenshouderij&#13;
4.3.1. Algemeen&#13;
Al jaren wordt gepoogd de mestoverschotten en de groei van de veestapel terug te dringen. Dat beleid kreeg gestalte door de Interimwet varkens- en pluimveehouderij-en (1985), de wijziging van de Meststoffenwet (1986), de Notitie mest en ammoniak-beleid derde fase (1993) en de Wet verplaatsing mestproduktie (1994).&#13;
Daarbij werd een fasering toegepast, bestaande uit het stellen van fosfaatgebruik-snormen en uitrijverboden (eerste fase), aanscherping van de gebruiksnormen en uit-rijregels (tweede fase) en de overgang van gebruiks- naar verliesnormen en inkrim-ping van de varkenstapel (derde fase). In de huidige derde fase hebben we te maken met de Wet Minas (1997) en - als laatste loot aan de agrarische stam - de Wet her-structurering varkenshouderij (1998). Op de inhoud van deze omstreden wet is in dit tijdschrift al ruimschoots ingegaan (zie Agr.r. 1998 nrs. 4 en 7/8), maar de gevol-gen voor de milieuwetgeving zijn nog nauwelijks belicht. Dat zal hierna alsnog gebeuren.&#13;
4.3.2. Korting op verkregen rechten&#13;
Varkensboeren die meedoen aan een milieuvriendelijke huisvesting, worden minder gekort op de varkensrechten. Het gaat om groepshuisvesting van fokzeugen, scharrel-bedrijven, biologische boeren, huisvesting in groenlabelstallen en volledig grondge-bonden bedrijven (zie Regeling voorloperbedrijven varkenshouderij, Stcrt. 1998, 149, p. 6). Die korting bedraagt namelijk 15% in plaats van 25% op de zogenaamde niet-gebonden rechten die vóór 10 juli 1997 bestonden (5% in 1998; 10% in 1999).&#13;
Dat voordeel van 10% kan bij een vergroting van het staloppervlak (welzijnseis Varkensbesluit) of voor groenlabelstallen nog gepaard gaan met een forse korting op de gebruikelijke emissiefactoren voor ammoniak (zie bijlage 4 Uav) en stank (zie bij-lage 1 richtlijn V &amp; S). De Uav is recent op de ruimere huisvestingsmogelijkheden aangepast (zie par. 2.2). Voor het verkrijgen van de korting van 10% moet men bij het Bureau Heffingen met een melding en aanvullende stukken (bijvoorbeeld een bouw-tekening, milieuvergunning, overeenkomst met aangesloten organisaties) aantonen:&#13;
- het aantal voerligboxen (groepshuisvesting);&#13;
- de milieuvriendelijke bedrijfsvoering (scharrelvarkens, bioboeren);&#13;
- het aantal varkens dat wordt gehouden (groenlabelstallen).&#13;
De vele varkenssoorten die kunnen voorkomen in de milieuvergunning (fokzeugen, kraamzeugen, guste en dragende zeugen, vleesvarkens, biggen) worden gelijkgesteld met de drie typen uit de Herstructureringswet (fokzeugen, vleesvarkens, biggen).&#13;
Een nadeel is dat emissiearme huisvesting na de komende wijziging van de Iav zal kunnen leiden tot het inleveren van vergunde rechten. Gemeenten in concentratie-gebieden met een arp mogen dan bij toepassing van de saldomethode eisen dat bestaande rechten deels worden ingeleverd. Het gaat dan om het - in het arp genoem-de - deel van de extra ammoniakrechten die kunnen worden ontleend aan de gunsti-ger emissiefactor voor groenlabelstallen (zie par. 2.5). Alleen buiten de concentratie-gebieden komt er geen verandering in de situatie (vergunde ammoniakrechten blijven onverkort beschermd) en voor de stankrechten verandert er zowel binnen als buiten de concentratiegebieden helemaal niets (blijven altijd beschermd; zie hiervoor par. 3.1, 3.2 en 3.3).&#13;
4.3.3. Melding of vergunning na stalvergroting&#13;
De zogenaamde voorlopersregeling en het gewijzigde Varkensbesluit (Stb. 1998, 213/452) zullen leiden tot meer groenlabelstallen en andere aanpassingen van de stal-ruimte om het dierenwelzijn te verbeteren.&#13;
Toename van het verdampend oppervlak heeft ook gevolgen voor de ammoniake-missie en daarom werden in de Uav onlangs strengere emissiefactoren opgenomen (zie hiervoor par. 2.2).&#13;
Voor gemengde bedrijven die onder de AMvB's vallen (melkrundvee, akkerbouw) en daarom geen vergunning nodig hebben, heeft deze verandering van regelgeving nauwelijks gevolgen. Die beperkt zich tot een melding voor de gewijzigde bedrijfs-voering of de toename van de ammoniakdepositie (art. 8.40 Wm). Een vergunning is pas nodig als door uitbreiding van de varkensstapel het maximumaantal mestvarken-eenheden van de AMvB (50) of de maximaal toegestane ammoniakdepositie (zie sche-ma in par. 2.3) wordt overschreden.&#13;
Voor vergunningplichtige bedrijven leidt uitbreiding van het bedrijf tot een nieuwe vergunningprocedure als de emissie toeneemt (vergroting verdampend oppervlak, meer dieren), als de eerder vergunde bedrijfsvoering ingrijpend wordt gewijzigd (bij-voorbeeld door de komst van groenlabelstallen) of een andere inrichting ontstaat (bij-voorbeeld bij een andere diersoort). In het eerste geval is een veranderingsvergunning nodig, in het tweede en derde geval een nieuwe oprichtings- of revisievergunning.&#13;
4.3.4. Verplaatsingsregels&#13;
Pure varkenshouderijen mogen niet meer worden verplaatst buiten de concentratie-gebieden (wel daarbinnen), tenzij het gaat om volledig grondgebonden bedrijven (bij-voorbeeld akkerbouwbedrijven) die maximaal 15 varkenseenheden per hectare uit concentratiegebieden mogen aankopen. Voorts vervallen de latente productierechten (bepalend is het werkelijk aantal gehouden varkens in 1995 of 1996), wordt er fors gekort op de na 9-7-1997 aangekochte mestproductierechten (90%; de rest alleen te gebruiken voor kippen) en op te verhandelen varkensrechten (40% in 1998; 60% in 1999; de jaren daarna 25%).&#13;
Worden de mogelijkheden tot verplaatsing op grond van de Herstructureringswet beperkt, zij kunnen straks weer worden verruimd op grond van de komende Recon-structiewet Concentratiegebieden Varkenshouderij, waarmee beoogd wordt de var-kensdichtheid en de milieubelasting te verminderen. Daardoor zullen bedrijven moe-ten sluiten of verplaatsen om te bereiken dat er clustergebieden gaan ontstaan met daartussen varkensvrije zones.&#13;
De uitvoering van dat streven zal ingepast moeten worden in zowel de gebiedsge-richte benadering (milieubeleidsplan, streekplan, bestemmingsplan, ammoniakreduc-tieplan) als in het locatiegerichte beleid (vergunningverlening Interimwet/Wet milieu-beheer). Dat zou weieens een uiterst moeizaam proces kunnen worden, zelfs als de Reconstructiewet tot de nodige medewerking zou verplichten (bijvoorbeeld aanpas-sing plannen/richtlijnen, coördinatie procedures) en bepaalde besluitvormingsproces-sen beter gaat integreren (bijvoorbeeld het creëren van een aanhoudingsregeling of weigeringsgrond met de milieuvergunning, bouwvergunning of het bestemmingsplan).&#13;
Hoe dan ook, op dit moment is het niet goed in te schatten of de lagere beleidslas-ten op milieugebied door de Herstructureringswet later ongedaan zullen worden gemaakt door de Reconstructiewet. De onzekerheid wordt nog groter als het gaat om de vraag welke gemeenten en provincies per saldo meer of minder administratieve werkzaamheden zullen moeten gaan verrichten. Over enige tijd zullen we meer weten als het voorstel voor de Reconstructiewet bij het parlement wordt ingediend (is voor-lopig uitgesteld) en over de uitwerking - die zeker zal worden beïnvloed door het negatieve advies van de Raad van State - meer duidelijkheid komt.&#13;
4.4. Spoelplaats voor varkenshouderijen&#13;
4.4.1. Algemeen&#13;
Op grond van de Veewet gold al vanaf 1976 dat veewagens waarmee varkens zijn ver-voerd, na het lossen direct moeten worden schoongemaakt (het zogenaamde BOMA '76). Als gevolg van de varkenspest is deze verplichting uitgebreid en moeten var-kenshouderijen - op grond van de Regeling inzake hygiënevoorschriften besmettelijke dierziekten (Stcrt. 1998, 117) - per 1 december 1998 beschikken over een eigen spoelplaats. Daarnaast moeten ze volgens deze regeling, uitgevaardigd in het kader van de Gezondheids- en welzijnswet voor dieren, voldoen aan extra hygiënische eisen (o.a. inzake kadaverplaatsen, erfafscheidingen, register voor bezoekers).&#13;
Het reinigen en ontsmetten van vervoermiddelen geldt voorzover er varkens op het bedrijf worden aangevoerd en het is ook van toepassing op slachterijen, gemengde bedrijven met weinig varkens, verzamelplaatsen (exportbedrijven) en veemarkten, zij het dat die de keuze hebben om de veewagens elders te laten schoonmaken. De schoon-maakplicht geldt ook voor veewagens waarmee andere dieren mogen worden ver-voerd dan varkens.&#13;
De separate reinigingsplaatsen moeten worden geregistreerd en moeten voldoen aan stringente inrichtings- en resultaatseisen (zie de bijlagen I, IV en VI van de Rege-ling) en wagens vanuit het buitenland moeten gebruikmaken van een van de zes aan-gewezen reinigings- en ontsmettingsplaatsen (zie bijlage III van de Regeling). De ont-vanger van de varkens is belast met de controle op de adequate reiniging van de vrachtwagens (ze hebben een zogenaamd reinigings- en ontsmettingsboekje) en con-troles moet hij aantekenen in zijn bedrijfsadministratie (register).&#13;
De inrichting van de spoelplaatsen staat beschreven in de Regeling en wordt op populaire wijze uit de doeken gedaan in het blad De Boerderij (18-8-1998, nr. 47). Voor het milieu is van belang dat er een vloeistofdichte vloer wordt aangelegd en dat het spoelwater wordt opgevangen in de mestkelder of een speciale opvangbak. Afhankelijk van de opslagkeuze en de samenstelling kan het bedrijfsafvalwater wor-den uitgereden volgens de regels van het Besluit gebruik dierlijke meststoffen (bgdm) of het Lozingenbesluit bodembescherming (lb), waarbij de laatste regeling als voor-deel heeft dat niet behoeft te worden voldaan aan de uitrij- en onderwerkbepalingen.&#13;
4.4.2. Melding en handhaving&#13;
De Regeling kent een aantal middelen voor de uitvoering (inrichtings-en resultaats-eisen, gebruik register, registraties) en voor de handhaving ervan (vervoers-/afleve-rings-/ontvangstverbod; veroordeling tot geldboete). Daarnaast heeft de varkenshou-der te maken met enkele milieu-instrumenten (vergunning, melding) en met de hand-having daarvan.&#13;
Als eerste kan worden opgemerkt dat de aanleg van een spoelplaats, de vergroting van de opslagcapaciteit en de extra milieuhygiënische eisen in de praktijk niet of nau-welijks leiden tot meer milieubelasting. Dat betekent dat er voor deze veranderingen bij een vergunningplichtig bedrijf naast een bouwvergunning alleen nog een melding ex art. 8.19 nodig is (dus geen uitbreidingsvergunning). Door deze melding gaan spoelplaats, opslagbassin en de hygiënische eisen van rechtswege deel uitmaken van de vergunning. Er is pas een adequate handhaving mogelijk als de inrichtingseisen, resultaatsverplichtingen en andere voorzieningen ook in voldoende mate in de bestaande vergunningvoorschriften zijn verwerkt en daartoe zullen deze veelal moe-ten worden aangepast.&#13;
Als tweede kan worden opgemerkt dat de spoelplaats en de extra hygiënische eisen niet worden genoemd in de entree-eisen van het Besluit akkerbouwbedrijven en het Besluit melkrundveehouderijen milieubeheer.&#13;
Door deze leemte verandert het meldingsregiem echter niet, waardoor de gemeng-de AMvB-bedrijven voor de verandering in de bedrijfsvoering kunnen volstaan met een melding ex art. 8.40 Wm. Een probleem is echter wel dat beide uitvoeringsbeslui-ten geen milieuvoorschrift kennen voor de spoelplaats, de opslag van spoelwater of zogenaamde waterige fracties (= minder dan 5% droge stof) en voor de extra hygiëni-sche eisen, zodat de voorschriften van de Regeling voor AMvB-bedrijven niet hand-haafbaar zullen zijn op grond van de Wet milieubeheer.&#13;
Als laatste moge - wellicht ten overvloede - worden opgemerkt dat het oprichten van aparte spoelplaatsen veelal een inrichting in de zin van de Wet milieubeheer zal opleveren en daarvoor een milieuvergunning zal moeten worden aangevraagd. Sinds 1 maart 1996 (Wet stedelijk afvalwater) worden daarin ook de lozingseisen opgeno-men voor de riolering, zodat daarvoor geen afzonderlijke vergunning meer voor nodig is op grond van de - inmiddels vervallen - gemeentelijke rioleringsverordening.&#13;
5. Overige jurisprudentie&#13;
Naast de al vermelde jurisprudentie bij de hiervoor beschreven ontwikkelingen in het milieurecht vallen er nog meer interessante uitspraken te noemen.&#13;
5.1. Vervallen van de milieuvergunning&#13;
Terzake van het realiseren en gebruikmaken van de vergunning vindt de bestuurs-rechter dat voor stallen die binnen drie jaar zijn gebouwd en - op beperkte schaal - in werking zijn gebracht de vergunning niet van rechtswege vervalt (ABRvS 27-2-1998, AB 1998 nr. 214; Gemeentestem 1998, r. 7081). Evenmin is dat het geval als de stal min of meer gebruiksklaar is en iets anders is gebouwd (ABRvS 27-2-1998, nr. E03.96.0361 Tubbergen). De driejaarstermijn van art. 8.18 Wm loopt niet af, zolang de datum van inwerkingtreding van de Iav niet is overschreden (in casu 26 augustus 1994; ABRvS 15-1-1998, JM 1998/37).&#13;
Bi) meer dan drie jaar leegstand of onderbezetting vervalt de vergunning van rechtswege als de vervaltermijn is geëindigd voor de inwerkingtreding van de Wet milieubeheer (zie ABRvS 5-7-1996, Milieurechtspraak 1996 nr. 14, p. 5; ABRvS 27-7-1995, M en R 1996 nr. 1, p. 13). De vergunning mag door de gemeente worden inge-trokken als de termijn eindigt na de inwerkingtreding van de Wet milieubeheer (ABRvS 23-12-1997, nr. E03.95.0398). Dat kan bijvoorbeeld als de gemeente voor milieubelaste gebieden een actief intrekkingsbeleid voert (ABRvS 27-6-1997, M en R 1997 nr. 12, p. 290; Vz. ABRvS 25-11-1997, JM 1998/68). 5.2. Vergunningvoorschriften&#13;
Inzake de opslag van mest/veevoeder mag geen nulsituatieonderzoek worden gevraagd indien in de milieuvergunning de gebruikelijke bodembeschermende voor-schriften zijn opgenomen (ABRvS 21-1-1997, Milieurechtspraak 1997 nr. 6). Dat is wel mogelijk voor terreindelen van een agrarisch bedrijf waar redelijkerwijs bodem-verontreiniging kan worden vermoed (ABRvS 10-6-1997, nr. E03.96.1617/P90 en F03.96.1093, Wymbritseradiel). Tot de inrichting van een veehouderij behoren niet de omliggende weilanden, bouwlanden of boomgaarden en evenmin kunnen die als een zelfstandige inrichting worden aangemerkt. Er kunnen daarom geen - ook niet op grond van de zogenaamde indirecte gevolgen - milieubeschermende maatregelen worden geëist tegen het uitrijden van mest of het gebruik van bestrijdingsmiddelen worden voorgeschreven (ABRvS 19-1-1996, Milieurechtspraak 1996, nr. 4, p. 5; ABRvS 16-1-1997, Milieurechtspraak 1997 nr. 5, p. 7; ABRvS 6-4-1995, KG 1995 nr. 222; ABRvS 13-11-1997, M en R 1998 nr. 2, p. 30).&#13;
Op grond van de verruimde reikwijdte van de Wet milieubeheer - waartoe ook behoort de zojuist genoemde indirecte gevolgen - dienen de meerjarenafspraken over energiebesparing in onder meer de tuinbouwsector op bedrijfsniveau te worden uit-gewerkt in vergunningen (ABRvS 16-1-1997, Milieurechtspraak 1997 nr. 4, p. 1). Voor bedrijven zonder 'MJA' mag gebruik worden gemaakt van de circulaire Om-gaan met energieverbruik en meerjarenafspraken bij de milieuvergunning (EZ/ VROM 1994), wat kan leiden tot registratie- en onderzoeksverplichtingen (bijvoor-beeld ABRvS 29-5-1997, nr. E03.96.0348 Neerijnen).&#13;
5.3. Vergunde rechten&#13;
Niet alleen in het kader van de Iav (zie par. 2.5), maar ook in het algemeen is er over dit thema het nodige te doen geweest. De bestuursrechter acht de rechtsbescherming zonder meer aanwezig voor een onherroepelijke vergunning (o.m. ABRvS 6-4-1995, BR 1995 p. 588; ABRvS 2-10-1997, M en R 1998 nr. 18, p. 6; ABRvS 29-6-1995, AB 1996 nr. 49) en zelfs voor een onjuist verleende vergunning (ABRvS 7-11-1995, AB 1996 nr. 183). Dat geldt overigens ook voor een melding inzake een milieuneutrale verandering (art. 8.19 Wm), tenzij blijkt dat die ten onrechte is gedaan c.q. geaccep-teerd (ABRvS 11-3-1996, M en R 1996 nr. 11, p. 233).&#13;
Aangezien de acceptatiebeslissing niet meer vatbaar is voor bezwaar en beroep (ABRvS 16-10-1997, AB 1997 nrs. 438 en 439) en over een omvang/juistheid van een melding soms verschillend kan worden gedacht (zie bijvoorbeeld ABRvS 6-6-1995, AB 1995 nr. 556; M en R 1995 nr. 11, p. 227; melding slaat op de feitelijke en niet op de vergunde milieubelasting) kan over de rechtsgeldigheid van een melding soms lang onduidelijkheid blijven bestaan.&#13;
De aantasting van de milieuvergunning wordt zeer kritisch beoordeeld aan de hand van de milieusituatie en de bedrijfsgevolgen, waarbij hoge eisen worden gesteld aan de motivering en een zorgvuldige belangenafweging (Vz. ABRvS 20-12-1995, AB 1996 nr. 442). Simpelweg te stellen dat niet wordt voldaan aan de afstandsgrafiek van de stankrichtlijn levert dus geen intrekkingsgrond op (ABRvS 5-11-1996, Milieu-rechtspraak 1996 nr. 20; ABRvS 8-11-1996, BR 1997, p. 53).&#13;
In de praktijk komt de jurisprudentie erop neer dat vergunde rechten in beginsel nooit als ontoelaatbaar zullen worden aangemerkt (ABRvS 28-4-1997, AB 1998 nr. 36) en daardoor zijn ze zonder medewerking van de vergunninghouder en zonder redelijke schadevergoeding niet in te trekken. De beschermende werking van de Wet milieubeheer (art. 8.4 lid 3) gaat terug tot alle ooit verkregen rechten, waarbij de ver-gunde dieren nadien mogen worden omgerekend tot mestvarkeneenheden (ABRvS 29-1-1998, nr. E03.94.1723, Havelte; vergunning uit 1976). Anders dan de ammoniak-rechten (zie par. 2.5) zal dat voor de stankrechten ook niet veranderen.&#13;
5.4.&#13;
Varia&#13;
Ten slotte kan nog worden gewezen op:&#13;
- de ruime toepassing van de agrarische besluiten melkrundvee en akkerbouw als gevolg van de geringe eis die wordt gesteld aan het hoofdzaakcriterium (ABRvS 20-8-1996, BR 1997, p.49; 15 koeien en 50 mestvarkeneenheden is al voldoende om te vallen onder de beide AMvB's);&#13;
- de strenge geluidseisen die bij strikte handhaving gelden voor akkerbouwbedrij ven, omdat de geluidsproductie van de vast aanwezige toestellen in de inrichting ('s avonds en 's nachts ook nog voor het laden en lossen) teruggebracht moet wor den tot het veelal lastig te bepalen lage referentieniveau van het omgevingsgeluid, waarbij voor de representatieve bedrijfssituatie rekening moet worden gehouden met de voor- en najaarscampagnes (Vz. ABRvS 5-8-1998, nrs. E03.98.0567/P90 en F03.98.0350, Loppersum);&#13;
- de bevestiging van de afdekplicht van mestbassins die na 1 juni 1987 zijn gebouwd (Hof Leeuwarden 30-10-1996, Milieurechtspraak 1996 nr. 19, p. 3; HR 2-9-1997, MenR1998nr. 5, p. 132);&#13;
- de dwangsom voor het houden van te veel dieren die niet per kilo ammoniak of per dier, maar wel per tijdseenheid mag worden opgelegd, zodat voor een dergelij- ke continue overtreding eenmaal een dwangsom wordt verbeurd (Vz. ABRvS 1-7-&#13;
1996, M en R 1997 nr. 2, p. 37 en 23-2-1998, KG 1998 nr. 159; ABRvS 31-3-1998, nr. F03.97.1077, Oostburg);&#13;
- de beperkte reikwijdte van de Wet milieubeheer, die zich niet uitstrekt tot de Mest stoffenwet (bijvoorbeeld beschikbaarheid van mestproductierechten: ABRvS 8-8-&#13;
1997, BR 1997, p. 949) en de Wet op de ruimtelijke ordening (bijvoorbeeld strijdig heid met bestemmingsplan: Vz. ABRvS 19-6-1997, KG 1997 nr. 325; Gemeente stem 1998 nr. 7079), hoewel omgekeerd wel een ontheffing op grond van de Natuur beschermingswet mag worden geweigerd als er geen milieuvergunning kan worden verleend (ABRvS 30-12-1997, M en R 1998 nr. 2, p. 38);&#13;
- het afstandscriterium van de agrarische besluiten dat - anders dan volgens de richt lijn Veehouderij en Stankhinder - geldt voor elk bedrijfsmatig onderdeel van de inrichting en dus niet vanaf de stal (Vz. ABRvS 1-4-1996, KG 1996 nr. 242);&#13;
- het verbod van de bestuursrechter om te anticiperen op komende MDW-AMvB's en op grond daarvan te gedogen, zoals te lezen valt in de de VROM-circulaires van 30-8-1995 en 31-1-1996 (Vz. ABRvS 16-9-1997, KG 1998 nr. 7; M en R 1998 nr. 1, p. 3; ABRvS 15-1-1998, M en R 1998 nr. 5, p. 130), hoewel daarentegen bij het opleggen van bestuurlijke dwangmiddelen wel rekening moet worden gehouden met komende beleidswijzigingen (Vz. ABRvS 26-9-1996, KG 1997 nr. 8).</content><legacyfootnotes/><footnotes><footnote/></footnotes><auteurs>mr. L. Bomhof</auteurs><published>1998-10-01 00:00:00</published><modified>1998-10-01 00:00:00</modified><editiondate>1998-10-01</editiondate><htmlpath>https://denhollander.info/artikel/5769</htmlpath></article>
</articles></edition>